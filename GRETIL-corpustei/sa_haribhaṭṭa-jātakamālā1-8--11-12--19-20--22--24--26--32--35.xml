<?xml version="1.0" encoding="UTF-8"?>
<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml" schematypens="http://relaxng.org/ns/structure/1.0"?>
<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml" schematypens="http://purl.oclc.org/dsdl/schematron"?>
<TEI xmlns="http://www.tei-c.org/ns/1.0" xml:id="sa_haribhaTTa-jAtakamAlA1-8--11-12--19-20--22--24--26--32--35">
  <teiHeader xml:lang="en">
  <fileDesc>
  <titleStmt>
	<title>Jātakamālā, 1-8, 11-12, 19-20, 22, 24, 26, 32, 35</title>
	<author>Haribhaṭṭa</author>
	<respStmt>
	 <resp>data entry</resp>
	 <name>Michael Hahn</name>
	 <name>Klaus Wille (Jat. 1)</name>
	</respStmt>
	<respStmt>
	 <resp>contribution to GRETIL</resp>
	 <name>Michael Hahn</name>
	 <name>Klaus Wille (Jat. 1)</name>
	</respStmt>
	<respStmt>
	 <resp>initial normalization and conversion to legacy GRETIL formats</resp>
	 <name>Reinhold Grünendahl</name>
	</respStmt>
	<respStmt>
	 <resp>normalization and conversion to TEI-conformant markup</resp>
	 <name>Maximilian Mehner</name>
	</respStmt>
  </titleStmt>

  <publicationStmt>
	<publisher>Göttingen Register of Electronic Texts in Indian Languages (GRETIL), SUB Göttingen</publisher>
	<availability>
	 <p>This e-text was provided to GRETIL in good faith that no copyright rights have been infringed.
	 If anyone wishes to assert copyright over this file, please contact the GRETIL management at <email>gretil(at)sub(dot)uni-goettingen(dot)de</email>.
	 The file will be immediately removed pending resolution of the claim.</p>

	 <licence target="https://creativecommons.org/licenses/by-nc-sa/4.0/">Distributed under a Creative Commons Attribution-NonCommercial-ShareAlike 4.0 International License.</licence>
	</availability>
	<date when-iso="2020-07-31"/>
  </publicationStmt>

  <notesStmt>
	<note>This file has been created by mass conversion of GRETIL's Sanskrit corpus from <ref target="http://gretil.sub.uni-goettingen.de/gretil/1_sanskr/4_rellit/buddh/hjatm_au.htm">hjatm_au.htm</ref>. Due to the heterogeneity of the sources the header markup might be suboptimal. For the sake of transparency the header of the legacy file is documented in the <gi>note</gi> element below:</note>
	<note type="legacyheader">
	 Haribhatta: Jatakamala, Jatakas 1-8, 11-12, 19-20, 22, 24, 26, 32, 35.
<lb/>- Jataka 1 based on the ed. by Michael Hahn: "How it all began: I. Haribhaṭṭa's Prabhāsajātaka",
<lb/>Journal of the Centre of Buddhist Studies, Sri Lanka 4 (2006), pp. 1-81.
<lb/>- Jatakas 2, 4-6, 11, 12, 19, 20, 22, 32, 35 based on the ed. by Hahn, Michael: Haribhaṭṭa in Nepal. Ten Legends from His Jātakamālā and the Anonymous Śākyasiṃhajātaka.
<lb/>Tokyo 2007 (Studia Philologica Buddhica, Monograph Series 22).
<lb/>- Jatakas 3, 7, 8, 24, 26 based on the ed. Hahn, Michael: Poetical Visions of the Buddha's Former Lives : Seventeen Legends from Haribhatta's Jatakamala,
<lb/>New Delhi 2011.
<lb/>
<lb/>Input by Michael Hahn and Klaus Wille (Jat. 1)
<lb/>
<lb/>TEXT WITH PADA MARKERS
<lb/>
<lb/>UNDERLINE for uncertain / grammatically incorrect passages
	</note>
  </notesStmt>

  <sourceDesc>
	<bibl>Michael Hahn: "How it all began: I. Haribhaṭṭa's Prabhāsajātaka", Journal of the Centre of Buddhist Studies, Sri Lanka 4 (2006), pp. 1-81</bibl>
	<bibl>Hahn, Michael: Haribhaṭṭa in Nepal. Ten Legends from His Jātakamālā and the Anonymous Śākyasiṃhajātaka. Tokyo 2007 (Studia Philologica Buddhica, Monograph Series 22)</bibl>
	<bibl>Hahn, Michael: Poetical Visions of the Buddha's Former Lives : Seventeen Legends from Haribhatta's Jatakamala, New Delhi 2011.</bibl>
  </sourceDesc>
  </fileDesc>

  <encodingDesc>
  <projectDesc>
	<p>The Göttingen Register of Electronic Texts in Indian Languages (GRETIL) is a resource platform providing standardized machine-readable texts in Indian languages that have been contributed by various individuals and institutions.</p>
  </projectDesc>

  <editorialDecl>
	<correction>
	 <p>Apparent errors have been silently corrected.</p>
	</correction>

	<normalization>
	 <p>GRETIL normalizes all texts contributed consistently for each language.
	 Sanskrit texts are normalized in accordance with the scheme of the International Alphabet of Sanskrit Transliteration (IAST) in order to facilitate word search across its corpus without additional transformations.</p>

	 <p>All characters that were fully equivalent to an IAST-conformant character in the text file contributed have been made to conform to the character list below.
	 Non-conformant characters with additional information including accents, capitalization, and whitespace have been preserved as <gi>orig</gi> elements inside <gi>choice</gi> elements with their IAST-conformant equivalent in <gi>reg</gi> elements for the creation of a plain text.
	 These additional informations will be available only in those transformations of this file that display the original information.</p>

	 <p><table>
	 <head>Characters Used for the Transliteration of Sanskrit according to IAST</head>
	 <row role="label">
	 <cell>Character</cell>
	 <cell>Character Name</cell>
	 <cell>Unicode Code Point</cell>
	 </row>
	 <row>
	 <cell>a</cell>
	 <cell>LATIN SMALL LETTER A</cell>
	 <cell>U+0061</cell>
	 </row>
	 <row>
	 <cell>ā</cell>
	 <cell>LATIN SMALL LETTER A WITH MACRON</cell>
	 <cell>U+0101</cell>
	 </row>
	 <row>
	 <cell>i</cell>
	 <cell>LATIN SMALL LETTER I</cell>
	 <cell>U+0069</cell>
	 </row>
	 <row>
	 <cell>ī</cell>
	 <cell>LATIN SMALL LETTER I WITH MACRON</cell>
	 <cell>U+012B</cell>
	 </row>
	 <row>
	 <cell>u</cell>
	 <cell>LATIN SMALL LETTER U</cell>
	 <cell>U+0075</cell>
	 </row>
	 <row>
	 <cell>ū</cell>
	 <cell>LATIN SMALL LETTER U WITH MACRON</cell>
	 <cell>U+016B</cell>
	 </row>
	 <row>
	 <cell>ṛ</cell>
	 <cell>LATIN SMALL LETTER R WITH DOT BELOW</cell>
	 <cell>U+1E5B</cell>
	 </row>
	 <row>
	 <cell>ṝ</cell>
	 <cell>LATIN SMALL LETTER R WITH DOT BELOW AND MACRON</cell>
	 <cell>U+1E5D</cell>
	 </row>
	 <row>
	 <cell>ḷ</cell>
	 <cell>LATIN SMALL LETTER L WITH DOT BELOW</cell>
	 <cell>U+1E37</cell>
	 </row>
	 <row>
	 <cell>ḹ</cell>
	 <cell>LATIN SMALL LETTER L WITH DOT BELOW AND MACRON</cell>
	 <cell>U+1E39</cell>
	 </row>
	 <row>
	 <cell>e</cell>
	 <cell>LATIN SMALL LETTER E</cell>
	 <cell>U+0065</cell>
	 </row>
	 <row>
	 <cell>o</cell>
	 <cell>LATIN SMALL LETTER O</cell>
	 <cell>U+006F</cell>
	 </row>
	 <row>
	 <cell>ṃ</cell>
	 <cell>LATIN SMALL LETTER M WITH DOT BELOW</cell>
	 <cell>U+1E43</cell>
	 </row>
	 <row>
	 <cell>ḥ</cell>
	 <cell>LATIN SMALL LETTER H WITH DOT BELOW</cell>
	 <cell>U+1E25</cell>
	 </row>
	 <row>
	 <cell>'</cell>
	 <cell>APOSTROPHE</cell>
	 <cell>U+0027</cell>
	 </row>
	 <row>
	 <cell>k</cell>
	 <cell>LATIN SMALL LETTER K</cell>
	 <cell>U+006B</cell>
	 </row>
	 <row>
	 <cell>g</cell>
	 <cell>LATIN SMALL LETTER G</cell>
	 <cell>U+0067</cell>
	 </row>
	 <row>
	 <cell>ṅ</cell>
	 <cell>LATIN SMALL LETTER N WITH DOT ABOVE</cell>
	 <cell>U+1E45</cell>
	 </row>
	 <row>
	 <cell>c</cell>
	 <cell>LATIN SMALL LETTER C</cell>
	 <cell>U+0063</cell>
	 </row>
	 <row>
	 <cell>j</cell>
	 <cell>LATIN SMALL LETTER J</cell>
	 <cell>U+006A</cell>
	 </row>
	 <row>
	 <cell>ñ</cell>
	 <cell>LATIN SMALL LETTER N WITH TILDE</cell>
	 <cell>U+00F1</cell>
	 </row>
	 <row>
	 <cell>ṭ</cell>
	 <cell>LATIN SMALL LETTER T WITH DOT BELOW</cell>
	 <cell>U+1E6D</cell>
	 </row>
	 <row>
	 <cell>ḍ</cell>
	 <cell>LATIN SMALL LETTER D WITH DOT BELOW</cell>
	 <cell>U+1E0D</cell>
	 </row>
	 <row>
	 <cell>ṇ</cell>
	 <cell>LATIN SMALL LETTER N WITH DOT BELOW</cell>
	 <cell>U+1E47</cell>
	 </row>
	 <row>
	 <cell>p</cell>
	 <cell>LATIN SMALL LETTER P</cell>
	 <cell>U+0070</cell>
	 </row>
	 <row>
	 <cell>b</cell>
	 <cell>LATIN SMALL LETTER B</cell>
	 <cell>U+0062</cell>
	 </row>
	 <row>
	 <cell>m</cell>
	 <cell>LATIN SMALL LETTER M</cell>
	 <cell>U+006D</cell>
	 </row>
	 <row>
	 <cell>y</cell>
	 <cell>LATIN SMALL LETTER Y</cell>
	 <cell>U+0079</cell>
	 </row>
	 <row>
	 <cell>r</cell>
	 <cell>LATIN SMALL LETTER R</cell>
	 <cell>U+0072</cell>
	 </row>
	 <row>
	 <cell>l</cell>
	 <cell>LATIN SMALL LETTER L</cell>
	 <cell>U+006C</cell>
	 </row>
	 <row>
	 <cell>v</cell>
	 <cell>LATIN SMALL LETTER V</cell>
	 <cell>U+0076</cell>
	 </row>
	 <row>
	 <cell>ś</cell>
	 <cell>LATIN SMALL LETTER S WITH ACUTE</cell>
	 <cell>U+x015B</cell>
	 </row>
	 <row>
	 <cell>ṣ</cell>
	 <cell>LATIN SMALL LETTER S WITH DOT BELOW</cell>
	 <cell>U+1E63</cell>
	 </row>
	 <row>
	 <cell>s</cell>
	 <cell>LATIN SMALL LETTER S</cell>
	 <cell>U+0073</cell>
	 </row>
	 <row>
	 <cell>h</cell>
	 <cell>LATIN SMALL LETTER H</cell>
	 <cell>U+0068</cell>
	 </row>
	 </table>
	</p>
  </normalization>

  <quotation marks="some">
	<p>If indicated unambiguously in the text file contributed quotation marks have been replaced with the <gi>q</gi> element and, in case a reference was provided, have been nested inside a <gi>cit</gi> with the respective reference provided in a <gi>ref</gi> element after the quote.</p>
  </quotation>

  <segmentation>
	<p>Unnumbered <gi>div</gi> elements are used to structure the text, using the <att>type</att> and <att>n</att> attributes in accordance with the <gi>refsDecl</gi>.</p>
  </segmentation>

  <interpretation>
	<p>Interpretive markup which is visible only in analytic transformations of this file consists of:
	<list>
	 <item>Highlighting in <gi>hi</gi> elements,</item>
	 <item>Corruptions in <gi>sic</gi> elements,</item>
	 <item>Remarks in <gi>note</gi> elements with the @resp attribute identifying the agency.</item>
	</list></p>
  </interpretation>
  </editorialDecl>

  <refsDecl>
  <p>A reference is given in the <att>xml:id</att> attributes consisting of
  <list>
	<item>a pragmatic abbreviation of the <label>title</label>: Jātakamālā, 1-8, 11-12, 19-20, 22, 24, 26, 32, 35 = HJm,</item>
	<item>the number of the <label></label> in arabic numerals,</item>
	<item>the number of the <label>verse</label> in arabic numerals.</item>
  </list>
  </p>
  </refsDecl>
  </encodingDesc>

  <profileDesc>
  <langUsage>
  <language ident="en">English</language>
  <language ident="sa-Latn">Sanskrit</language>
  </langUsage>

  <textClass>
  <keywords scheme="http://gretil.sub.uni-goettingen.de/">
	<term>Sanskrit -- Religious Literature -- Buddhist</term>
  </keywords>
  </textClass>
  </profileDesc>

  <revisionDesc>
  <listChange>
  <change when-iso="2020-07-31" who="Maximilian Mehner">TEI encoding by mass conversion of GRETIL's Sanskrit corpus</change>
  </listChange>
  </revisionDesc>

</teiHeader>

<text xml:lang="sa-Latn" xml:id="HJm">
  <body>
  <head>Haribhaṭṭa: Jātakamālā</head>



  <div type="jātaka" n="1">
  <head>1. Prabhāsajātaka</head>
<lg xml:id="HJm_1.1" n="HJm_1.1*">
<l>vividhakleśabhujaṅgāj jagad uddhartuṃ bhavaughapātālāt /</l>
<l>buddhatvāya viśālo na bhavaty amahātmanāṃ praṇidhiḥ //</l>
</lg>

<p>tadyathānuśrūyate 'tīte 'dhvanisadākusumitopavanaramaṇīyaparyantāparyantajanasamūhasaṃbādhavīthīcatvarāpaṇamaṇikanakastambhapaṅktimanoharabhavanāntarālā śaradadhikavimalatārāpatitārakāgaṇābhyalaṃkṛtā dyaur iva prabhāvatī prabhāvatī nāma rājadhānī babhūva |
tasyāṃ ca sakalavasudhāvadhūhārayaṣṭibhūtāyāṃ maṇir ivāmalaprabhāsaḥ prabhāso nāma rājā babhūva |</p>

<lg xml:id="HJm_1.2">
<l><seg type="pāda" n="a">yasyāmalasphaṭikabhittiṣu mandirāntaḥ</seg> <seg type="pāda" n="b">karṇāvataṃsatilakapravilokinīnām</seg> /</l>
<l><seg type="pāda" n="c">hastāḥ prasādhanavidhau mṛdavo 'ṅganānāṃ</seg> <seg type="pāda" n="d">nādarśadhāraṇapariśramaduḥkham ūhuḥ</seg> //</l>
</lg>

<lg xml:id="HJm_1.3">
<l><seg type="pāda" n="a">viśrāṇanāmbuparivardhitapuṇyabījaṃ</seg> <seg type="pāda" n="b">yaṃ bāndhavā dadṛśur ambudharāyamāṇam</seg> /</l>
<l><seg type="pāda" n="c">yasyāsahanta balino 'py arayo na kopam</seg> <seg type="pāda" n="d">ahnāya vaidyutam iva jvalanaṃ patantam</seg> //</l>
</lg>

<p>tasyaivaṃvidhavibhūtiparākramodayasya kadācid udayabhūdharaśikharam iva savitur amalamaṇisahasravicchuritobhayapārśvaṃ siṃhāsanam adhitasthuṣaḥ kṣitipater yathāsthāpanam upaviṣṭabrāhmaṇarājasāmantāmātyadūtavargāṃ dauvārikaniṣidhyamānapariśaṅkitetarajanāṃ bahirnibaddhahastyaśvarathavarām āsthānīm ālokayataḥ samutpatyānujñātapraveśair vanacarakair avanitalavinihitajānubhiḥ prakṛtilaghumānasatvād āgatasādhvasagadgadaskhalitavacanair niveditam |</p>

<lg xml:id="HJm_1.4">
<l><seg type="pāda" n="a">asmābhir adrigahane kariṇāṃ samūhe</seg> <seg type="pāda" n="b">dṛṣṭaḥ karī kumudarāśir ivāvadātaḥ</seg> </l>
<l><seg type="pāda" n="c">mūle navāmbudharavṛndatiraskṛtasya</seg> <seg type="pāda" n="d">prāleyaśailaśikharasya sarūpamūrtiḥ</seg> //</l>
</lg>

<p>idānīṃ tu grahaṇe devaḥ pramāṇam ity atha sa rājā saṃprāptāyāṃ śaradi karigrahaṇābhivṛddhakutūhalo halayotronmūlyamānamustadarbhamūlasaṃbhūtataṭataṭāśabdāṃ kvacit kṣetragopikāhastatāladhvanivimiśracchoṭkāraśabdasaṃtrāsasamutpatitaśukapakṣākṣepavicalitapariṇatakapiśakalamaśuṅkajālāṃ bhaktahārīpariveṣyamāṇakṛṣīvalāntikanilīnacakitavāyasāṃ kaluṣapalvalajalāvasthitaromanthāyamānamahiṣīyūthasavadanāvaghūrṇanavinivāritadaṃśapātāṃ śrūyamāṇapravicaritagogaṇacalitakiṅkiṇīvikvaṇāṃ kedāratāmarasanālaskhalitaśarārikādambacakravākamithunāṃ nagaragrāmasaṃbaddhāṃ kṣetrabhuvam atikramya sainyasaṃtrāsavibhidyamānahariṇakulākulam aśvakṣuracchidyamānaśaṣpāṅkuraṃ rathavarādhirohī sitātapatravinivāritadivasakarakiraṇasaṃtāpas tad acalavanāntaraṃ praviveśa ||</p>

<lg xml:id="HJm_1.5" n="HJm_1.5*">
<l>atha gajapatim ārāt taṃ sthitaṃ yūthamadhye surabhiviśadagandhāṃ śallakīṃ khaṇḍayantam /</l>
<l>avanipatir apaśyad dānalekhopakaṇṭhabhramadalikulam īṣat karṇatālaiḥ kṣipantam //</l>
</lg>

<p>paśyāmas tāvad asya gajapater asya cāsmanmattahastino yuddham iti vicintya prabhāsaḥ saṃyātaṃ nāma hastyāroham uvāca |
protkṣiptamukha paṭam imaṃ kṛtvā kuñjaravaraṃ saṃcodayaitena vanadantinā saha yuddhāyeti |
yad deva ājñāpayatīti hastāsphālanajanitayuddhotsāhaṃ tadabhimukhaṃ tam ādhoraṇaḥ parasainyanivāraṇaṃ vāraṇam akarot |
atha parasparālokanakrodhād adhikatarasamabhivṛddhamadakaṇapaṅktisaṃsiktasurabhīkṛtabhūrajasoḥ parighaguruviṣāṇasaṃghaṭṭadhvanibhīṣaṇam ayaṃ bhagno 'yaṃ bhagna iti senājanenāvalokyamānayoś ciram abhavad yuddham ||</p>

<lg xml:id="HJm_1.6">
<l><seg type="pāda" n="a">anyonyapratighātabhinnamukhayor udvṛttapiṅgākṣayor</seg> <seg type="pāda" n="b">ākṣepeṇa vikalpitaśravaṇayoḥ śvetāsitābhratviṣoḥ</seg> /</l>
<l><seg type="pāda" n="c">krodhād utkṣipatoḥ karau dviradayoḥ sthūlau calatpuṣkarau</seg> <seg type="pāda" n="d">kiṃ cit pallavapāṭale gatavatī vyaktiṃ tayos tālunī</seg> //</l>
</lg>

<lg xml:id="HJm_1.7">
<l><seg type="pāda" n="a">śvetadvipādhipaviṣāṇavighaṭṭanena</seg> <seg type="pāda" n="b">saṃbhūtavahnikaṇikāśabalīkṛtāni</seg> </l>
<l><seg type="pāda" n="c">tasyātha rājakariṇo radanāśrayāṇi</seg> <seg type="pāda" n="d">jātāni lohavalayāni pariślathāni</seg> //</l>
</lg>

<lg xml:id="HJm_1.8">
<l><seg type="pāda" n="a">bhagne ca kṣitipagaje gajena tena</seg> <seg type="pāda" n="b">vrīḍāvān abhavad adhomukhaḥ sa yantā</seg> </l>
<l><seg type="pāda" n="c">tadyūthaṃ punar adhigamya kuñjarendro</seg> <seg type="pāda" n="d">gambhīro 'py avanipatiḥ savismayo 'bhūt</seg> //</l>
</lg>

<p>tataḥ prabhāsaṃ mahāmātrāḥ samupagamyocuḥ |
deva duḥsādhyo 'yam ebhiḥ samastair api karibhir mantraparijaptair oṣadhibalair ayam anekapo vaśīkartavya iti |
tatheti ca sa rājābhidhāya punas tāṃ rājadhānīm ājagāma |
te 'pi tenopāyena taṃ gandhahastinaṃ kariṇībhiḥ parivṛtam ānīya hastiśālāṃ praveśyālāne nibadhya rājño nivedayām āsur ānītaḥ sa gaja iti |
tato rājā saṃyātaṃ hastidamakam uvāca |
bhadra tathāyam ibharājo damayitavyo yathā madvāhanayogyo bhavatīti |
sa ca saśiraḥpraṇāmaṃ gṛhītarājāvavādas taṃ dantinaṃ damayām āsa ||</p>

<lg xml:id="HJm_1.9">
<l><seg type="pāda" n="a">sa hastidamako yāṃ yāṃ</seg> <seg type="pāda" n="b">śikṣāṃ samupadiṣṭavān</seg> </l>
<l><seg type="pāda" n="c">svaśiṣya iva medhāvī</seg> <seg type="pāda" n="d">tāṃ tāṃ jagrāha kuñjaraḥ</seg> //</l>
</lg>

<lg xml:id="HJm_1.10">
<l><seg type="pāda" n="a">tataḥ samānīya mahāmataṅgajaṃ</seg> <seg type="pāda" n="b">mataṅgajānāṃ madadarpahāriṇam</seg> </l>
<l><seg type="pāda" n="c">vinamramūrdhā vinayāt kṛtāñjaliḥ</seg> <seg type="pāda" n="d">kṣitīśam ādhoraṇa ūcivān idam</seg> //</l>
</lg>

<lg xml:id="HJm_1.11">
<l><seg type="pāda" n="a">ayaṃ sa dāntaḥ kṣitipāla vāraṇaḥ</seg> <seg type="pāda" n="b">prakāmam anyakṣitipālavāraṇaḥ</seg> </l>
<l><seg type="pāda" n="c">gajendraśikṣāṃ samupetya sāṃprataṃ</seg> <seg type="pāda" n="d">mado 'pi nainaṃ gamayaty asāṃpratam</seg> //</l>
</lg>

<lg xml:id="HJm_1.12">
<l><seg type="pāda" n="a">vināṅkuśenāpi vināpi veṇunā</seg> <seg type="pāda" n="b">na vikriyāṃ yāti vināpi sādinā</seg> </l>
<l><seg type="pāda" n="c">mayā gṛhāṇeti punaḥ pracodito</seg> <seg type="pāda" n="d">gajo 'yam adyāj jvalitān ayoguḍān</seg> //</l>
</lg>

<lg xml:id="HJm_1.13">
<l><seg type="pāda" n="a">tataḥ samāruhya parābhavanmadaṃ</seg> <seg type="pāda" n="b">gajendram enaṃ tuhinācalopamaṃ</seg> </l>
<l><seg type="pāda" n="c">nanu svayaṃ ratnaparīkṣaṇakṣamaḥ</seg> <seg type="pāda" n="d">parīkṣatāṃ jātakutūhalo bhavān</seg> //</l>
</lg>

<p>atha prabhāsas taṃ kuñjaravaraṃ śaratkāladhavalam iva divākaro balāhakam adhiruhya sāntaḥpuraparivāraḥ pramadavanakrīḍām anubhavituṃ prātiṣṭhata ||</p>

<lg xml:id="HJm_1.14">
<l><seg type="pāda" n="a">atha sarasi salīlaṃ toyam aṅge kṣipantīṃ</seg> <seg type="pāda" n="b">viśadanigaḍabhaṅgaṃ khaṇḍayantīṃ mṛṇālam</seg> </l>
<l><seg type="pāda" n="c">sa mṛdugatir apaśyad dantinīṃ dantirājaḥ</seg> <seg type="pāda" n="d">sphuṭitaṃ abhimṛśantīṃ puṣkaraṃ puṣkareṇa</seg> //</l>
</lg>

<lg xml:id="HJm_1.15">
<l><seg type="pāda" n="a">kamalagahanamadhye tāṃ sa dṛṣṭvā kareṇuṃ</seg> <seg type="pāda" n="b">gajapatir abhijaghne rāgaśalyena citte</seg> /</l>
<l><seg type="pāda" n="c">skhalitaparuṣavācā vāryamāṇo 'pi yantrā</seg> <seg type="pāda" n="d">tvaritataram adhāvat sāpi bhītā pratasthe</seg> //</l>
</lg>

<lg xml:id="HJm_1.16">
<l><seg type="pāda" n="a">kariṇam anupatantaṃ prasthitāṃ tāṃ kareṇuṃ</seg> <seg type="pāda" n="b">vidadhatam iva lekhāṃ pāṇḍarāṃ vigraheṇa</seg> /</l>
<l><seg type="pāda" n="c">tvaritam anupatantaḥ saptibhir vāyununnaṃ</seg> <seg type="pāda" n="d">vahanam iva taṭasthāḥ kiṃ cid aikṣyanta bhṛtyāḥ</seg> //</l>
</lg>

<lg xml:id="HJm_1.17" n="HJm_1.17*">
<l>na kadā cid ahaṃ tvayā nirastā kim idaṃ niṣkaruṇatvam īdṛśaṃ te /</l>
<l>iti ṣaṭcaraṇāvalī muhūrtaṃ rudatīvānujagāma tasya mārgam //</l>
</lg>

<lg xml:id="HJm_1.18">
<l><seg type="pāda" n="a">gajam aṅkuśapātabhinnakumbhaṃ</seg> <seg type="pāda" n="b">sa niyantā na śaśāka taṃ niroddhum</seg> </l>
<l><seg type="pāda" n="c">puruṣo 'pi na śakyate niyantuṃ</seg> <seg type="pāda" n="d">kim u tiryag madanāndhamandabuddhiḥ</seg> //</l>
</lg>

<p>kṣipram eva ca gavalamalinadāvāgnidhūmadhūsaragirigahvarāntam ativiṣamabhūbhāgam ibhakulonmūlitataruśikharaparyastaśakunikulāyapatitabhagnāṇḍakapālaśabalitaikadeśaṃ vyāghropayuktojjhitamṛgakaḍevarapiśitavighasāvalīnagṛdhravāyasajaṃbukam atiparuṣacīrīvirāvabhīṣaṇam aruṇasārathikiraṇasaṃtāpitabhūdharaśikharopalajālam asatsaṅgatam ivānabhirāmaṃ sā hastinī bhītā yat praviveśa so 'pi ca rāgavaśāt kaṇṭakivaṃśataruśākhāskhalanābhighātakṣatorujaṅghabhujavakṣaḥsthalaprasṛtaśoṇitam avanipatim udvahann agaṇayaṃs tān aṅkuśaprahārāṃs tad evāraṇyaṃ prapede ||</p>

<lg xml:id="HJm_1.19">
<l><seg type="pāda" n="a">pakvodumbararāgapāṭalamukhacchāyaiḥ kṣaṇaṃ niścalair</seg> <seg type="pāda" n="b">ghaṇṭāśabdakutūhalāt tarugataiḥ śākhāmṛgair vīkṣitaḥ</seg> /</l>
<l><seg type="pāda" n="c">mātaṅgaḥ patitāṅkuśaḥ kuśacayaśyāmāṃ vihāya sthalīm</seg> <seg type="pāda" n="d">udgrīvaiś ca gṛhītaśaṣpakavalair dṛṣṭo muhūrtaṃ mṛgaiḥ</seg> //</l>
</lg>

<p>tataḥ sa hastidamakaḥ taṃ rājānam uvāca |
deva gajapatir ayam idānīm anaṅkuśatayā durjana iva lajjāvirahāt sutarām avidheyaḥ |
yadi kathaṃ cid ayaṃ duṣṭahastī kasya cit taror adhastād yāyāt tat tasya śākhām avalambya devenātmā sthirayitavya iti |
sa rājā patitakirīṭakeyūrahārāṃśukaḥ śukāsvāditasindūrānurañjitapramadādharānurūpaphalām aniṣphalajīvitāśaḥ katham api nyagrodhaśākhinaḥ śākhāṃ ciravirahaparyutsukām iva dayitāṃ ghanam āślikṣata |
avatasthe ca taruvarasya skandhe ||</p>

<lg xml:id="HJm_1.20">
<l><seg type="pāda" n="a">yātasya dviradapater anokahānāṃ</seg> <seg type="pāda" n="b">śākhāgrair vilulitakarṇacāmarasya</seg> </l>
<l><seg type="pāda" n="c">dūratvān nayanapathātigasya tāraṃ</seg> <seg type="pāda" n="d">taṃ ghaṇṭādhvanim aśṛṇon na bhūmipālaḥ</seg> //</l>
</lg>

<p>atha tasya nṛpateḥ śuddhāntasīmantinyo bāṣpapariplutekṣaṇāḥ praviśya bhavanaṃ bhuvanapatiśokavaśād avanitalagatāḥ punaḥ punar iti paridevanāṃ kartum ārebhire |</p>

<lg xml:id="HJm_1.21">
<l><seg type="pāda" n="a">patitaḥ kva cit kṣitirajaḥparuṣe</seg> <seg type="pāda" n="b">girigahvare pṛthuśilāviṣame</seg> </l>
<l><seg type="pāda" n="c">sa nirāyudho 'dya vasudhādhipatiḥ</seg> <seg type="pāda" n="d">katham āgamiṣyati vanāt sabhayāt</seg> //</l>
</lg>

<lg xml:id="HJm_1.22">
<l><seg type="pāda" n="a">vinipātabhagnaśithilāṃsabhujaḥ</seg> <seg type="pāda" n="b">sa tṛṣāthavā prabalayā glapitaḥ</seg> </l>
<l><seg type="pāda" n="c">kuśasūcibhinnamṛdupādatalaḥ</seg> <seg type="pāda" n="d">katham adya pāsyati pipāsur apaḥ</seg> //</l>
</lg>

<lg xml:id="HJm_1.23">
<l><seg type="pāda" n="a">avitarkitāṃ sa gamitaḥ kariṇā</seg> <seg type="pāda" n="b">katham āpadaṃ parivṛto 'pi janaiḥ</seg> </l>
<l><seg type="pāda" n="c">athavā sukhāsukhaphalasya vidher</seg> <seg type="pāda" n="d">ativartate ka iva nāma pathaḥ</seg> //</l>
</lg>

<lg xml:id="HJm_1.24">
<l><seg type="pāda" n="a">yadi tasya kiṃ cid aśivaṃ nṛpater</seg> <seg type="pāda" n="b">vayam apy abhīṣṭamaraṇā niyatam</seg> </l>
<l><seg type="pāda" n="c">hatayūthapaṃ na khalu kesariṇā</seg> <seg type="pāda" n="d">kariṇīkulaṃ girivane ramate</seg> //</l>
</lg>

<lg xml:id="HJm_1.25">
<l><seg type="pāda" n="a">ādhoraṇaḥ samupagamya sa nāma diṣṭyā</seg> <seg type="pāda" n="b">sa prāṇitīti kathayed vasudhātalendraḥ</seg> </l>
<l><seg type="pāda" n="c">bhūyo 'pi taṃ smitamanoharavaktracandraṃ</seg> <seg type="pāda" n="d">paśyema nāma nṛpatiṃ śriyam udvahantam</seg> //</l>
</lg>

<p>iti tāny avarodhanāni vilāpaparāṇi nayanajalakṣalitapatralekhāni samāśvāsyāmātyajanaḥ saparijanaḥ karṇīrathān adhiruhya krameṇa gatvā tāṃ tasya gajapateś caraṇavinyāsaparimṛditaloṣṭadarbhāṃ madalavanipātādhivāsitatṛṇāṅkuraparyantāṃ paribhramanmadhukaragaṇāṃ padavīm anusasāra ||</p>

<lg xml:id="HJm_1.26">
<l><seg type="pāda" n="a">lulitavilūnasūtranicayacyutagurutaralaṃ</seg> <seg type="pāda" n="b">parimalapāṇḍumauktikaguṇasthagitamṛdutṛṇam</seg> </l>
<l><seg type="pāda" n="c">upagiri hāram aikṣata tataḥ sa narapatijanaḥ</seg> <seg type="pāda" n="d">sthitacakitātiśuklabhujagadyutimuṣam abhitaḥ</seg> //</l>
</lg>

<p>hāradarśanāc ca niyatam āsanno deva iti manyamānās te 'mātyāḥ stokam antaraṃ gatvā tasya nyagrodhasyādhastāt taṃ rājānaṃ pipāsākṣāmaparipāṇḍuśarīram ālulitamaulim atitīkṣṇakaṇṭakataruviṭapābhipātajanitavedanam apaśyan |
avatīrya ca karṇīrathebhyas turagebhyaś ca pramuditamanaso bisavivaraviniḥsṛtam iva sacīpatiṃ divaukasaḥ sādaram upāsāṃ cakrire |
sa ca narapatir aśeṣaṃ tam eva vṛttāntaṃ tebhyo 'kathayat |
atha te 'mātyāḥ prītās taṃ daśarathatanayam iva rathavaram āropya tasmād araṇyapradeśāt punas tannagaraṃ aninyuḥ |
āgate ca tasminn avanibhuji prabhāvatīṃ rājadhānīṃ pratītahṛdayāḥ paurās toraṇāvabadhyamānasurabhivividhakusumamālānilīyamānadvirephām utkṣiptadhvajapatākāṃ gandhodakādhivāsitarathyāntarāṃ pravṛttacitranṛttotsavām akurvan |
so 'pi ca hastī tasyāṃ vāsitāyāṃ kṛtamadanakutūhalaḥ samadahaladharalīlām ivābhyasyan punas tena hastipakena bhayalajjāvimūḍhamanasā tasya rājñaḥ sakāśam aninye ||</p>

<lg xml:id="HJm_1.27">
<l><seg type="pāda" n="a">dṛṣṭvā tatas tasya narādhipasya</seg> <seg type="pāda" n="b">trāsān niyantāram udīrṇakampam</seg> </l>
<l><seg type="pāda" n="c">kopād abhūtāṃ nayane kṣaṇena</seg> <seg type="pāda" n="d">vikośaraktotpalaraktarāge</seg> //</l>
</lg>

<p>krodharāhukaluṣīkṛtavadanenduś cāvocad rājā |
are durātman hastipakādhama kiṃ bhavān upakṣiptaḥ kena cid yad enam adāntaṃ duṣṭahastinaṃ mām āropitavān asi |
nanu proktavāṃś ca bhavān yathāyaṃ kuñjaravaro mamājñayā jvalitān apy ayoguḍān aśnīyād iti paśyāma idānīṃ te satyam ||</p>

<lg xml:id="HJm_1.28">
<l><seg type="pāda" n="a">athābhinavagharmāṃśu</seg><seg type="pāda" n="b">saṃnibhād dantinaḥ puraḥ</seg> </l>
<l><seg type="pāda" n="c">ākṛṣya hutabhuṅmadhyān</seg> <seg type="pāda" n="d">nyaveśayad ayoguḍān</seg> //</l>
</lg>

<lg xml:id="HJm_1.29">
<l><seg type="pāda" n="a">babhāṣe ca mahāmātraṃ</seg> <seg type="pāda" n="b">mantribhiś cakitair vṛtaḥ</seg> </l>
<l><seg type="pāda" n="c">avatīrya gajaṃ dīptān</seg> <seg type="pāda" n="d">ādayainān ayoguḍān</seg> //</l>
</lg>

<lg xml:id="HJm_1.30">
<l><seg type="pāda" n="a">sa tatheti pratiśrutya</seg> <seg type="pāda" n="b">gṛhītvā veṇum agrataḥ</seg> </l>
<l><seg type="pāda" n="c">gṛhāṇety avadan nāgaṃ</seg> <seg type="pāda" n="d">na cāsau vāmatāṃ yayau</seg> //</l>
</lg>

<lg xml:id="HJm_1.31">
<l><seg type="pāda" n="a">tam ayoguḍam āditsum</seg> <seg type="pāda" n="b">ālokya ca mataṅgajam</seg> </l>
<l><seg type="pāda" n="c">saṃyātam abravīd rājā</seg> <seg type="pāda" n="d">vāryatām iti kuñjaraḥ</seg> //</l>
</lg>

<lg xml:id="HJm_1.32">
<l><seg type="pāda" n="a">tena hastidamakena kuñjare</seg> <seg type="pāda" n="b">vārite 'tha punar ūcivān nṛpaḥ</seg> </l>
<l><seg type="pāda" n="c">dehamātrakavinigrahe kṣamo</seg> <seg type="pāda" n="d">na tv ayaṃ capalacittanigrahe</seg> //</l>
</lg>

<p>atha śuddhāvāso devo vihāyasi sthitvā yady ayam avanipatir buddhānāṃ bhagavatāṃ guṇaparaṃparāṃ śṛṇuyāt tato niḥsaṃśayena buddhatvāya praṇidhānaṃ kuryād iti |
tad idam atra prāptakālam imam eva mahāmātram anupraviśāmīti vicintya kṣaṇād eva taccharīram anupraviveśa |
tataḥ saṃyātas taṃ rājānam uvāca</p>

<lg xml:id="HJm_1.33">
<l><seg type="pāda" n="a">kṛśīkṛtāṅgās tapasā phalāśinaḥ</seg> <seg type="pāda" n="b">smareṇa nītā munayo 'pi vikriyām</seg> </l>
<l><seg type="pāda" n="c">manodamas tair api cen na śakyate</seg> <seg type="pāda" n="d">prakartum anyena kathaṃ kariṣyate</seg> //</l>
</lg>

<p>rājovāca
kaḥ khalu cittadamane śaktaḥ syāt |</p>

<p>saṃyāta uvāca</p>

<lg xml:id="HJm_1.34">
<l><seg type="pāda" n="a">buddhā nāma jagannāthā</seg> <seg type="pāda" n="b">bhūtā bhāvina eva ca</seg> </l>
<l><seg type="pāda" n="c">te hi svaparacetāṃsi</seg> <seg type="pāda" n="d">śaktā damayituṃ nanu</seg> //</l>
</lg>

<lg xml:id="HJm_1.35">
<l><seg type="pāda" n="a">tasya buddha iti śrutvā</seg> <seg type="pāda" n="b">vākyaṃ tasmān niṣādinaḥ</seg> </l>
<l><seg type="pāda" n="c">bahutvam iva saṃprāptaḥ</seg> <seg type="pāda" n="d">prasādaḥ pulakodgamaiḥ</seg> //</l>
</lg>

<p>rājovāca |
bhadra nanu kathyatāṃ tāvat kiṃprabhāvā buddhā iti |</p>

<p>saṃyāta uvāca |</p>

<lg xml:id="HJm_1.36">
<l><seg type="pāda" n="a">avidyātimirāndhānāṃ</seg> <seg type="pāda" n="b">punarbhavanivṛttaye</seg> </l>
<l><seg type="pāda" n="c">yat tadbodhyaṃ padaṃ śāntaṃ</seg> <seg type="pāda" n="d">tad buddhaṃ tais tathāgataiḥ</seg> //</l>
</lg>

<p>tataḥ sa rājā pramuditamanāḥ punar uvāca |
nanv ākhyāyatāṃ tāvat kathaṃ buddhatvam adhigamyata iti |
saṃyāta uvāca |</p>

<lg xml:id="HJm_1.37">
<l><seg type="pāda" n="a">dānaśīlakṣamāvīrya</seg><seg type="pāda" n="b">dhyānaprajñāsamanvitaiḥ</seg> </l>
<l><seg type="pāda" n="c">ghaṭamānaiḥ prayatnena</seg> <seg type="pāda" n="d">buddhatvaṃ prāpyate nṛbhiḥ</seg> //</l>
</lg>

<p>atha sa rājā buddhatvādhigamamārgam upalabhya praṇidhim iti cakāra ||</p>

<lg xml:id="HJm_1.38">
<l><seg type="pāda" n="a">tato 'ham āśu bhūyāsaṃ</seg> <seg type="pāda" n="b">bhūyobhiḥ sattvaśāntaye</seg> </l>
<l><seg type="pāda" n="c">guṇair dānādibhir yukto</seg> <seg type="pāda" n="d">buddho boddhavyakovidaḥ</seg> //</l>
</lg>

<lg xml:id="HJm_1.39">
<l><seg type="pāda" n="a">praṇidhim iti mahāntaṃ bodhisattve viśuddhe</seg> <seg type="pāda" n="b">kṛtavati kṛtabuddhau buddhimanto nananduḥ</seg> /</l>
<l><seg type="pāda" n="c">svabalavilayacintāvāgurāmadhyavartī</seg> <seg type="pāda" n="d">mṛga iva śaraviddho vivyathe puṣpaketuḥ</seg> //</l>
</lg>

<lg xml:id="HJm_1.40">
<l><seg type="pāda" n="a">manaḥkṣetre rūḍhaṃ praṇidhitarum ānanditajanaṃ</seg> <seg type="pāda" n="b">samudbhūtaprāyaprathamakaruṇāpuṣpasamayam</seg> /</l>
<l><seg type="pāda" n="c">krameṇācchinnecchāvibhavamahatā dānapayasā</seg> <seg type="pāda" n="d">phalārthī bhūpālaḥ pratidinam asiñcat tarum iva</seg> //</l>
</lg>

<lg xml:id="HJm_1.41">
<l><seg type="pāda" n="a">alaṃkurvāṇasya kṣitipacaritaṃ vyomavipulaṃ</seg> <seg type="pāda" n="b">bibhitsor durbhedaṃ pihitajagadajñānatimiram</seg> /</l>
<l><seg type="pāda" n="c">vitene rājendoḥ praṇidhiśaradārambhavimalā</seg> <seg type="pāda" n="d">bhṛśaṃ dānajyotsnā praṇayikumudānandajananī</seg> //</l>
</lg>

<lg xml:id="HJm_1.42">
<l><seg type="pāda" n="a">bhṛtyān bhṛśaṃ ca kalabhān iva pālayantaṃ</seg> <seg type="pāda" n="b">lakṣmīṃ cirāya kariṇīm iva rañjayantam</seg> </l>
<l><seg type="pāda" n="c">dānārthinaḥ praṇayinaḥ parivavrur etya</seg> <seg type="pāda" n="d">taṃ nṛpatiṃ madhukarā iva vāraṇendram</seg> //</l>
</lg>

<lg xml:id="HJm_1.43">
<l><seg type="pāda" n="a">durāsado vahnir ivābhavat purā</seg> <seg type="pāda" n="b">ya eva saṃrambhavijihmitekṣaṇaḥ</seg> </l>
<l><seg type="pāda" n="c">sa eva bodhau vinibaddhaniścayo</seg> <seg type="pāda" n="d">janasya jajñe hradavan narādhipaḥ</seg> //</l>
</lg>

<lg xml:id="HJm_1.44">
<l><seg type="pāda" n="a">apetamātsaryatamaḥ śarīriṇāṃ</seg> <seg type="pāda" n="b">kramāt svabhāvāntaram eti mānasam</seg> </l>
<l><seg type="pāda" n="c">ya eva dhūmo nayanaprabādhanaḥ</seg> <seg type="pāda" n="d">sa eva meghatvam upaiti saṃcitaḥ</seg> //</l>
</lg>

<lg xml:id="HJm_1.45">
<l><seg type="pāda" n="a">atidānaparāyaṇasya rājñaḥ</seg> <seg type="pāda" n="b">pradadau bhṛtyajano 'pi tasya dānam</seg> </l>
<l><seg type="pāda" n="c">ṛtur eva sa tādṛśo hi kaś cit</seg> <seg type="pāda" n="d">taravo bhūriphalā bhavanti yatra</seg> //</l>
</lg>

<lg xml:id="HJm_1.46">
<l><seg type="pāda" n="a">avalokya nṛpaṃ guṇānuraktaṃ</seg> <seg type="pāda" n="b">prakṛtīnām api jāyate guṇecchā</seg> </l>
<l><seg type="pāda" n="c">śaśinaḥ prabhayānuvidhyamāno</seg> <seg type="pāda" n="d">vimalaṃ vāri dadāti candrakāntaḥ</seg> //</l>
</lg>

<lg xml:id="HJm_1.47">
<l><seg type="pāda" n="a">saguṇena janena yujyamānaḥ</seg> <seg type="pāda" n="b">sumanāḥ ko na bhaved guṇānurāgī</seg> </l>
<l><seg type="pāda" n="c">munigocaram etya mandabuddhis</seg> <seg type="pāda" n="d">tyajati vyālamṛgo 'pi raudrabhāvam</seg> //</l>
</lg>

<lg xml:id="HJm_1.48">
<l><seg type="pāda" n="a">iti buddhaguṇānurūpavarṇāṃ</seg> <seg type="pāda" n="b">giram ākarṇya manoharāṃ niyantuḥ</seg> </l>
<l><seg type="pāda" n="c">abhavad bhavabandhabhaṅgahetuḥ</seg> <seg type="pāda" n="d">praṇidhiḥ prāktana eṣa śākyasūnoḥ</seg> //</l>
</lg>

<p>tad evaṃ śrutasugataguṇamāhātmyāḥ puruṣaviśeṣāḥ śarīriṇāṃ saṃsāraduḥkhocchittaye buddhatvādhigamāya vīryasaṃnāham ābaddhavanta iti vicintya samyaksaṃbodhilābhāya ghaṭamānena dhīmatā prathamam eva dānapāramitāyāṃ yatnaḥ karaṇīya iti ||</p>

<p>prabhāsajātakaṃ samāptam ||</p>

</div>
<div type="jātaka" n="2">
<head>2. Badaradvīpa</head>
<lg xml:id="HJm_2.1" n="HJm_2.1*">
<l>yaḥ paraduḥkhair duḥkhī tadvicchittyai kṛtapratijñaś ca /</l>
<l>jagadartham īhamānaḥ sa eva sahate svaduḥkhāni //</l>
</lg>

<p>tadyathānuśrūyate
vibudhagaṇāśramabhūtāyāṃ nayapratāpavijitasarvasāmantena brahmadattena rājñādhiṣṭhitāyāṃ vārāṇasyāṃ rājadhānyām upacitavividhapuṇyasaṃbhāro 'nekaśāstrakalākauśalaprakhyātakīrtis tyāgadākṣiṇyakṣamādīnām adhiṣṭhānaṃ guṇānāṃ suhṛtpraṇayibandhujanapriyaḥ supriyo nāma bodhisattvaḥ sārthavāho babhūva |</p>

<lg xml:id="HJm_2.2">
<l><seg type="pāda" n="a">dātavyam iti sarvebhyaḥ</seg> <seg type="pāda" n="b">sarvadā sarvam eva ca</seg> </l>
<l><seg type="pāda" n="c">pratijñeyam abhūt tasya</seg> <seg type="pāda" n="d">sarvasattvānukampinaḥ</seg> //</l>
</lg>

<lg xml:id="HJm_2.3">
<l><seg type="pāda" n="a">lokavyasanam ucchettum</seg> <seg type="pāda" n="b">atyantaṃ kṛtacetasām</seg> </l>
<l><seg type="pāda" n="c">pratijñā sattvamahatī</seg> <seg type="pāda" n="d">mahatām eva jāyate</seg> //</l>
</lg>

<lg xml:id="HJm_2.4">
<l><seg type="pāda" n="a">prahlāditajanas tyāgas</seg> <seg type="pāda" n="b">tasya cetasi paprathe</seg> </l>
<l><seg type="pāda" n="c">indor iva śaratkāle</seg> <seg type="pāda" n="d">dhvāntabhedī mahodayaḥ</seg> //</l>
</lg>

<lg xml:id="HJm_2.5">
<l><seg type="pāda" n="a">asmadartham ayaṃ dhatte</seg> <seg type="pāda" n="b">bhogān puṇyabalārjitān</seg> </l>
<l><seg type="pāda" n="c">ity artheṣv arthinas tasya</seg> <seg type="pāda" n="d">mamatām ālalambire</seg> //</l>
</lg>

<lg xml:id="HJm_2.6">
<l><seg type="pāda" n="a">asyām anena sudhiyā praṇidhānabījam</seg> <seg type="pāda" n="b">uptaṃ manobhuvi jinatvaphalāya nūnam</seg> </l>
<l><seg type="pāda" n="c">prāg dānapāramitayeti sa puṇyakarmā</seg> <seg type="pāda" n="d">sotkaṇṭhayeva sahasā ghanam āliliṅge</seg> //</l>
</lg>

<p>ity upacitakuśalamūlasya mahāpradānapravṛttasya sattvārthaṃ prati karuṇāpratodasaṃcoditamanasturaṅgasya vyavasāyarathādhirohiṇo bodhisattvasya</p>

<lg xml:id="HJm_2.7">
<l><seg type="pāda" n="a">na mokṣyaty ayam ahnāya</seg> <seg type="pāda" n="b">dānapāramitām iti</seg> </l>
<l><seg type="pāda" n="c">śeṣāḥ pāramitās tasya</seg> <seg type="pāda" n="d">tasthur utkaṇṭhitā iva</seg> //</l>
</lg>

<p>atha sa mahātmā nidāghadinakarakiraṇair iva jalāśayam āpīyamānam anudivasam arthibhir alpāvaśeṣaṃ kośasāram ālokya yācanakajanāśāṃ viphalām aśaknuvan kartuṃ ratnadvīpagamanābhilāṣī vividhapaṇyaparipūritam ucchritaśītapaṭaskhalitamṛdupavanam atinipuṇakarṇadhārāvalambitakarṇam āptaparijanādhiṣṭhitam anekavaṇigjanaparivṛto vahanam āruhya</p>

<lg xml:id="HJm_2.8">
<l><seg type="pāda" n="a">phullātasīkusumasaṃstarasaṃnikāśam</seg> <seg type="pāda" n="b">ākāśam āgatam ivodakatāṃ samantāt</seg> </l>
<l><seg type="pāda" n="c">bhāsvadbhujaṅgamaṇidīpasahasram antar</seg> <seg type="pāda" n="d">gambhīradurgamajalaṃ jaladhiṃ jagāhe</seg> //</l>
</lg>

<p>vahanagativaśāc ca nimajjata iva velātaṭaśākhinaḥ kṣaṇam eva samavalokya pavanabalodīryamāṇamahātaraṅgaviṣamam agrato dhāvantam iva ca krameṇa mahāsamudram uttīrya ratnadvīpam āgamya vividhāni ratnāny ādāya saha tair vaṇigbhir avighnena supriyaḥ punaḥ pratinivṛtya sārthaṃ sthalapathena netum ārebhe |</p>

<lg xml:id="HJm_2.9">
<l><seg type="pāda" n="a">etaṃ sametya vimukho na gato 'rthivargaś</seg> <seg type="pāda" n="b">ceto 'sya vairiṇi sute ca samānavṛtti</seg> </l>
<l><seg type="pāda" n="c">evaṃ guṇān abhidadhad guṇalālasasya</seg> <seg type="pāda" n="d">sārthaṃ na taskaragaṇo 'pi mumoṣa tasya</seg> //</l>
</lg>

<lg xml:id="HJm_2.10">
<l><seg type="pāda" n="a">śuciśīlavibhūṣaṇe jane</seg> <seg type="pāda" n="b">jagadarthapratibaddhacetasi</seg> </l>
<l><seg type="pāda" n="c">api dharmaparāṅmukho janaḥ</seg> <seg type="pāda" n="d">suhṛdīvābhyupayāti bhadratām</seg> //</l>
</lg>

<p>tataḥ sa mahātmā vārāṇasīm upagamya prītamanobhir bandhubhir ālokyamānaḥ svabhavanam anupraviśya tena ratnadvīpād upāttena svāpateyenārthijanasaṃmānanām anudivasam akarot |</p>

<lg xml:id="HJm_2.11">
<l><seg type="pāda" n="a">mahātmanas tasya parārthasaṃpadaḥ</seg> <seg type="pāda" n="b">prayacchato dānam udāracetasaḥ</seg> </l>
<l><seg type="pāda" n="c">avandhyabhūripraṇayaiḥ samāgatair</seg> <seg type="pāda" n="d">abhūd gṛhadvāram aśūnyam arthibhiḥ</seg> //</l>
</lg>

<p>atha sa mahātmā kadācid varaśayanīyam upagataḥ kṣaṇadāyām idam acintayat | idam api na paryāptam evam arthijanapratipūjanāyāṃ draviṇam iti | kīdṛśaṃ punar yātrāphalaṃ sādhayeyaṃ yena me satatam avyavacchinnadānapratītamanaso 'rthinaḥ syur ity api nāmeyaṃ tvaritam apayāyān niśīthinī yato 'haṃ saṃmānayeyam arthivargam iti |</p>

<lg xml:id="HJm_2.12">
<l><seg type="pāda" n="a">sarvo jantuḥ kāṅkṣati glānikāle</seg> <seg type="pāda" n="b">khedārto vā cittasaukhyāya nidrām</seg> </l>
<l><seg type="pāda" n="c">eṣā dātur dānavighnaṃ karotīty</seg> <seg type="pāda" n="d">āsīt sādhos tasya nidraiva duḥkham</seg> //</l>
</lg>

<p>atha sa mahāsattvo nidrāvaśam upagataḥ svapne vimalakiraṇacakravālābhyudgatapariveṣanimagnamūrtim alikulābhinīlaśithilakeśapāśāvacchāditaikāṃsadeśāṃ kamalapalāśābhitāmrāyatākṣīṃ kanakakalaśānurūpapayodharoparikīrṇahāramaṇiprabhāsamuddyotitavakṣaḥsthalām abhinavabandhujīvakusumābhiraktādharāṃ trivalīsopānādhirohaṇavijihmīkṛtapratanuromarājikām indukāntim iva mūrtimatīṃ karṇābharaṇamaṇiprabhābhyaktakapolapattralekhāṃ tanudhavalottarīyasaṃvṛtāṅgīṃ śaraccandrikāprabhāparigatām iva kārtasvarapratimām apratirūpāṃ devatām apaśyat | sā cainam abhivyajyamānadaśanamaṇikiraṇāvabhāsitānanā sphuṭamadhureṇa vacasedam abhyadhāt |</p>

<lg xml:id="HJm_2.13">
<l><seg type="pāda" n="a">prayāsyatīyaṃ tanutāṃ krameṇa</seg> <seg type="pāda" n="b">dānātirāgāt tava kośasampat</seg> </l>
<l><seg type="pāda" n="c">kṣapākṣaye kṣīṇaśaśāṅkaśobhe</seg> <seg type="pāda" n="d">nivartamāneva samudravelā</seg> //</l>
</lg>

<lg xml:id="HJm_2.14">
<l><seg type="pāda" n="a">tvayi prayāsyanti tato gatodaye</seg> <seg type="pāda" n="b">nipātya dṛṣṭiṃ vimukhatvam arthinaḥ</seg> </l>
<l><seg type="pāda" n="c">apāstakekāś cyutacārucandrikāś</seg> <seg type="pāda" n="d">ciraṃ mayūrā iva śāradāmbude</seg> //</l>
</lg>

<lg xml:id="HJm_2.15">
<l><seg type="pāda" n="a">kṣayaṃ gatāyām iti kośasaṃpadi</seg> <seg type="pāda" n="b">tvam arthinaḥ prāpya śucaṃ gamiṣyasi</seg> </l>
<l><seg type="pāda" n="c">iyaṃ tu ditsā bhavataḥ prathīyasī</seg> <seg type="pāda" n="d">kadācid apy eṣyati naiva vikriyām</seg> //</l>
</lg>

<lg xml:id="HJm_2.16">
<l><seg type="pāda" n="a">gate kṣayaṃ dāruṇi cañcalārciṣaḥ</seg> <seg type="pāda" n="b">kṣayaṃ prayāti dyutir āśuśukṣaṇeḥ</seg> </l>
<l><seg type="pāda" n="c">prakāmam abhyāsavivardhitodayā</seg> <seg type="pāda" n="d">na caiva ditsā mahatāṃ vipatsv api</seg> //</l>
</lg>

<lg xml:id="HJm_2.17">
<l><seg type="pāda" n="a">ayaṃ parikṣīṇadhano 'pi nārthinaḥ</seg> <seg type="pāda" n="b">karoti yācñāśrayabhaṅgakātarān</seg> </l>
<l><seg type="pāda" n="c">iti prakāśīkṛtaniścayo janair</seg> <seg type="pāda" n="d">jano na kṛcchre 'pi jahāty udāratām</seg> //</l>
</lg>

<lg xml:id="HJm_2.18">
<l><seg type="pāda" n="a">iti tathyam ahaṃ bruve bhavantaṃ</seg> <seg type="pāda" n="b">bhavavicchedi padaṃ gaveṣayantam</seg> </l>
<l><seg type="pāda" n="c">vyavasāyatanutram āśu baddhvā</seg> <seg type="pāda" n="d">badaradvīpam upehi lokabhūtyai</seg> //</l>
</lg>

<lg xml:id="HJm_2.19">
<l><seg type="pāda" n="a">śṛṇu tatra mayopadiśyamānaṃ</seg> <seg type="pāda" n="b">gamanaṃ bhūdharanāgayakṣabhīmam</seg> </l>
<l><seg type="pāda" n="c">bahubhiś ca payodhibhir niruddhaṃ</seg> <seg type="pāda" n="d">yad alaṃ sādhayituṃ tvam eva śaktaḥ</seg> //</l>
</lg>

<lg xml:id="HJm_2.20">
<l><seg type="pāda" n="a">malayācalarohiṇī sudheti</seg> <seg type="pāda" n="b">sthiravīryauṣadhir asti puṇyagandhā</seg> </l>
<l><seg type="pāda" n="c">haviṣā paripacya tām aśāna</seg> <seg type="pāda" n="d">śramatṛṣṇābhibhavakṣudhākṣayāya</seg> //</l>
</lg>

<lg xml:id="HJm_2.21">
<l><seg type="pāda" n="a">pañcadvīpaśatāny atītya saritas tās tāś ca bhīmāmbhasas</seg> <seg type="pāda" n="b">tīrtvā ca plavamadhyago jalanidhīn puṇyena vīryeṇa ca</seg> </l>
<l><seg type="pāda" n="c">tuṅgasyopari bhūbhṛto 'sti mahatī nāmnā mahaughauṣadhis</seg> <seg type="pāda" n="d">tām ādāya mahābhujaṅgamaviṣacchedāya yāyās tataḥ</seg> //</l>
</lg>

<p>purastāc ca sūcibhedyaṃ vetravanam atikramya jaladhitīre bhūdharakandarāntarāvasthitaṃ tārākṣaṃ nāma rākṣasaṃ drakṣyasi |</p>

<lg xml:id="HJm_2.22">
<l><seg type="pāda" n="a">suptasya jāgrata iva jvalitāgnidīpter</seg> <seg type="pāda" n="b">yasyākṣiṇī tapanamaṇḍalatulyatāre</seg> </l>
<l><seg type="pāda" n="c">āpiṅgapakṣmapariveṣṭitavartmalekhe</seg> <seg type="pāda" n="d">nidrākṣaye mukulite iva cāprakampe</seg> //</l>
</lg>

<lg xml:id="HJm_2.23">
<l><seg type="pāda" n="a">suptasya tasya ghananiśvasitānilena</seg> <seg type="pāda" n="b">pramlānapāṇḍukusumās taravo bhavanti</seg> </l>
<l><seg type="pāda" n="c">jihvā viniṣpatati cāsyapuṭāt sphurantī</seg> <seg type="pāda" n="d">vidyullatā jaladharād iva bhīmanādāt</seg> //</l>
</lg>

<p>tato yakṣabhujagaśāntyartham atītabuddhabhāṣitāni sūtrapadāni paṭhatā bhavatā gantavyam | gatvā ca nātidūre rohitakaṃ nāma vividhodyānakusumasurabhipavanam anekaratnaprabhodbhāsitajaladhitaṭabhūdharāntaram uccāvacajanasaṃbādhavipaṇimārgam amarapurapratimaṃ puraṃ drakṣyasi | tatra ca paurṇamāsīniśākarapriyadarśano vividhaguṇaugho māghanāmā sārthavāhaḥ | sa te badaradvīpasya panthānam upadarśayiṣyati | sa ca mahāsārthavāho gāḍhaglānatayā siṃhaśārdūlabhīṣaṇācalavanāntarāṇi bahūni yojanāni gatvā kālakarmaṇā yokṣyate | na ca bhavatā tatrāpi viṣādaḥ karaṇīyaḥ |</p>

<lg xml:id="HJm_2.24">
<l><seg type="pāda" n="a">preryamāṇāḥ karuṇayā</seg> <seg type="pāda" n="b">dhīrāḥ sattvahitaṃ prati</seg> </l>
<l><seg type="pāda" n="c">baddhvotsāhamayaṃ varma</seg> <seg type="pāda" n="d">sādhayanti samīpsitam</seg> //</l>
</lg>

<p>paścād devatānubhāvāt puṇyaprabhāvāc ca dūram atikramya himagiriśikharānukāriprākārapariveṣṭitaṃ rajatanagaraṃ pihitadvāraṃ drakṣyasīti | tatra ca bhavatā punas tāny eva sūtrapadāni paṭhitavyāni | tataḥ svayam eva tad dvāram apāvṛtakapāṭaṃ bhaviṣyati |</p>

<lg xml:id="HJm_2.25">
<l><seg type="pāda" n="a">tato niryāsyanti stanakalaśabhāreṇa guruṇā</seg> <seg type="pāda" n="b">prakāmaṃ klāmyantyaḥ sphuṭadaśanabhāsaḥ smitavaśāt</seg> </l>
<l><seg type="pāda" n="c">arālabhrūlekhāḥ kuvalayadalaśyāmanayanāś</seg> <seg type="pāda" n="d">catasraḥ kinnaryas tanudhavaladivyāṃśukabhṛtaḥ</seg> //</l>
</lg>

<p>tāsu ca mṛduhasitakaṭākṣabhrūvilāsaprakāśitamanmathāsv api bhavatā bhaginīsaṃjñā karaṇīyā | tāś ca bhavato badaradvīpasya panthānaṃ darśayiṣyanti | tato badaradvīpādhipatiḥ kinnararājo devatāprotsāhito bhavate cintāmaṇiṃ dāsyati | tatra ca vaiḍūryamayasya nagarasyāntikajātam upavanam āgatam akṛṣṭoptasya śāler atuṣaṃ phalam aśnantam uditam iva śaradvalāhakaṃ valāhakanāmānam aśvarājaṃ drakṣyasi | sa tvāṃ vihāyasā kṛtārthaṃ vārāṇasīm āneṣyatīty abhidhāya sā devatāntaradhīyata | bodhisattvo 'pi ca kalyāṇasvapnadarśanāt paraṃ pramodam udvahan niyamenāhaṃ badaradvīpayātrāphalam āsādayiṣyāmīti vicintya devatāḥ pūjayitvā śramaṇabrāhmaṇakṛpaṇebhyaś ca dānāni dattvā yathādevatopadiṣṭaṃ caturdaśabhiḥ saṃvatsarair badaradvīpam āgamya kinnarādhipatisakāśāt taṃ cintāmaṇim āsādya cintayāmāsa | api nāma sa turagapatir āgacched iti |</p>

<lg xml:id="HJm_2.26">
<l><seg type="pāda" n="a">vicintitaṃ tena ca puṇyakarmaṇā</seg> <seg type="pāda" n="b">parārthaniṣpattinibaddhacetasā</seg> </l>
<l><seg type="pāda" n="c">parisphuran rāśir ivendurociṣāṃ</seg> <seg type="pāda" n="d">sa cāśvarājas tvaritaṃ samāyayau</seg> //</l>
</lg>

<lg xml:id="HJm_2.27">
<l><seg type="pāda" n="a">sametya covāca sa mānuṣīṃ giraṃ</seg> <seg type="pāda" n="b">dukūlasūtrākṛtisāndrakesaraḥ</seg> </l>
<l><seg type="pāda" n="c">itaḥ purāt sāgaraśailadurgamān</seg> <seg type="pāda" n="d">nayāmi kaṃ tvāṃ viṣayaṃ vihāyasā</seg> //</l>
</lg>

<lg xml:id="HJm_2.28">
<l><seg type="pāda" n="a">taṃ supriyaḥ priyaguṇo guṇināṃ pravekaḥ</seg> <seg type="pāda" n="b">provāca vājivaram indumarīciśubhram</seg> </l>
<l><seg type="pāda" n="c">mattadvirephaśabalopavanāntarālāṃ</seg> <seg type="pāda" n="d">vārāṇasīṃ nayatu māṃ drutam aśvarājaḥ</seg> //</l>
</lg>

<lg xml:id="HJm_2.29">
<l><seg type="pāda" n="a">uktas turaṅgapatinātha sa dhīrasattvaḥ</seg> <seg type="pāda" n="b">pṛṣṭhaṃ mamedam adhiruhya bhava sthirāṅgaḥ</seg> </l>
<l><seg type="pāda" n="c">ratnaṃ svavāsasi nibadhya ca śuddharaśmi</seg> <seg type="pāda" n="d">taṃ pakṣirājasamaraṅghasam āruroha</seg> //</l>
</lg>

<lg xml:id="HJm_2.30">
<l><seg type="pāda" n="a">bhindan khuraiḥ praviralān kvacid ambuvāhān</seg> <seg type="pāda" n="b">saudāmanīsamavabhāsapiśaṅgitāṅgaḥ</seg> </l>
<l><seg type="pāda" n="c">utpatya khaṃ stimitasāgaravārinīlaṃ</seg> <seg type="pāda" n="d">vārāṇasīm avatatāra sa vājirājaḥ</seg> //</l>
</lg>

<p>taṃ ca svabhavanasamīpe 'vatārya valāhakaḥ punar badaradvīpam eva pratyāyayau | bodhisattvo 'pi ca praviśya pramuditamanobhiḥ praṇayibhiḥ suhṛdbandhubhiḥ pratyudgataḥ svabhavanam anyasminn ahani bahir niṣkramya taṃ cintāmaṇiṃ dhvajāgram āropyedam uvāca |</p>

<lg xml:id="HJm_2.31">
<l><seg type="pāda" n="a">yad yad icchati yo dravyam</seg> <seg type="pāda" n="b">iha mānuṣadurlabham</seg> </l>
<l><seg type="pāda" n="c">tat tac cintāmaṇir ayaṃ</seg> <seg type="pāda" n="d">samyak tasmai prayacchatu</seg> //</l>
</lg>

<p>tadā ca tasmin deśe nirvyāpārakṛṣīvalajanam anudakatayā dhavalajaladaśakalaśabaladikkāntam uparatagokaḍevarāvasthitavāyasagaṇam atyākuladaridravargam aparyāptabhaikṣopahāraṃ mahad durbhikṣam āsīt | tataḥ sa janakāya upetya supriyam uvāca | dhānyam eva tāvad ayaṃ maṇivaraḥ pravarṣatv iti | tathāstv iti coktaṃ bodhisattvena vicintya vilokitaś cāsau mahāmaṇiḥ |</p>

<lg xml:id="HJm_2.32">
<l><seg type="pāda" n="a">kvacit tarupalāśeṣu</seg> <seg type="pāda" n="b">skhalatā vyomapātinā</seg> </l>
<l><seg type="pāda" n="c">dhānyena mahatā bhūmir</seg> <seg type="pāda" n="d">babhūva ca nirantarā</seg> //</l>
</lg>

<lg xml:id="HJm_2.33">
<l><seg type="pāda" n="a">tato vicitrā maṇayaḥ sphurattviṣaḥ</seg> <seg type="pāda" n="b">śucidyutīny ābharaṇāni cāsakṛt</seg> </l>
<l><seg type="pāda" n="c">vikampitāny āpatatā nabhasvatā</seg> <seg type="pāda" n="d">tanūni vāsāṃsi ca petur ambarāt</seg> //</l>
</lg>

<lg xml:id="HJm_2.34">
<l><seg type="pāda" n="a">atho vicitrābharaṇāmbarasrajaḥ</seg> <seg type="pāda" n="b">pravṛttanānotsavatūryanisvanāḥ</seg> </l>
<l><seg type="pāda" n="c">savismayās taṃ janatānukampinaṃ</seg> <seg type="pāda" n="d">puraskṛtaṃ tuṣṭuvur ittham arthinaḥ</seg> //</l>
</lg>

<lg xml:id="HJm_2.35">
<l><seg type="pāda" n="a">aho batātyadbhutam etad īhitaṃ</seg> <seg type="pāda" n="b">paropakārāya gṛhītajanmanaḥ</seg> </l>
<l><seg type="pāda" n="c">aho yaśobhis tava kundapāṇḍubhis</seg> <seg type="pāda" n="d">tiraskṛteyaṃ hasatīva medinī</seg> //</l>
</lg>

<lg xml:id="HJm_2.36">
<l><seg type="pāda" n="a">avaśyam asty eva janasya tādṛśī</seg> <seg type="pāda" n="b">svabhāgyasaṃpat kuśalāvalambinaḥ</seg> </l>
<l><seg type="pāda" n="c">bhavādṛśānāṃ jagadarthakāriṇāṃ</seg> <seg type="pāda" n="d">yad evam utpattir avandhyajanmanām</seg> //</l>
</lg>

<lg xml:id="HJm_2.37">
<l><seg type="pāda" n="a">nirvāsitamahāduḥkho</seg> <seg type="pāda" n="b">dattākliṣṭamahāphalaḥ</seg> </l>
<l><seg type="pāda" n="c">vipāka iva dharmasya</seg> <seg type="pāda" n="d">sukhahetus tvam arthinām</seg> //</l>
</lg>

<p>tad evam ātmaduḥkham agaṇayitvā jagatsukhavidhāyino mahākāruṇikā na pratijñām avasādayanti mahātmāna iti svasukhanirapekṣeṇa parārthaniṣpādanapaṭunā bodhigāminā bhavitavyam iti ||</p>

<p>|| badaradvīpajātakaṃ dvitīyam ||</p>

<trailer>|| 3 Dharmakāmajātakam ||</trailer>
</div>
<div type="jātaka" n="3">
<lg xml:id="HJm_3.1" n="HJm_3.1*">
<l>nānyatra bodhisattvād ajñānatamonirastaye yogyaḥ /</l>
<l>kaś cit subhāṣitamaṇiṃ cikrāya prāṇamūlyena //</l>
</lg>

<p>tadyathānuśrūyate
bodhisattvaḥ kila śrutaśīlādiguṇābhilakṣite kṣititalālaṅkārabhūte bhūtānukampini satatapravṛttabrahmaghoṣāgnihotrasamiddarbhakarmānte vinītaśiṣyaparivṛtādhyāpake brāhmaṇakule lokahitāya vyāyacchamāno vaśitvād udapādi | pratidivasam āpūryamāṇakāntiś ca sa mahātmā</p>

<lg xml:id="HJm_3.2">
<l><seg type="pāda" n="a">yathā yathā saṃvavṛdhe jagatpriyaḥ</seg> <seg type="pāda" n="b">śaśīva bhindaṃs timiraṃ marīcibhiḥ</seg> </l>
<l><seg type="pāda" n="c">tathā tathā tan mahatīm mahākulaṃ</seg> <seg type="pāda" n="d">jalaṃ payodher iva vṛddhim āyayau</seg> //</l>
</lg>

<lg xml:id="HJm_3.3">
<l><seg type="pāda" n="a">kaś cid eva mahābhāgyo</seg> <seg type="pāda" n="b">jāyate saṃmataḥsatām</seg> </l>
<l><seg type="pāda" n="c">tarulateva vaṃśaśrīr</seg> <seg type="pāda" n="d">yam ālambya vivardhate</seg> //</l>
</lg>

<p>tasya ca mahānubhāvasya kṛtopanayanasaṃskārasya pramādabahule yauvane vartamānasya vinivṛttavyasanadoṣasya parām avekṣya dharmakāmatāṃ dharmakāma ity eva jñātayo 'nurūpaṃ nāma cakruḥ |</p>

<lg xml:id="HJm_3.4">
<l><seg type="pāda" n="a">prāyeṇa prāṇino loke</seg> <seg type="pāda" n="b">guṇino vā guṇasya vā</seg> </l>
<l><seg type="pāda" n="c">nāmāpi puṇyanirjātaṃ</seg> <seg type="pāda" n="d">prayāti ramaṇīyatām</seg> //</l>
</lg>

<lg xml:id="HJm_3.5">
<l><seg type="pāda" n="a">subhāṣitaṃ tasya subhāṣitārthinaḥ</seg> <seg type="pāda" n="b">kutaś cid ākarṇayato vipaścitaḥ</seg> </l>
<l><seg type="pāda" n="c">nitāntam ānandathucitrakarmakṛc</seg> <seg type="pāda" n="d">cakāra romodgamabinduvartanām</seg> //</l>
</lg>

<lg xml:id="HJm_3.6">
<l><seg type="pāda" n="a">pūtena lokam avabhāsayatā samantāt</seg> <seg type="pāda" n="b">kāntena bhinnatamasā prathitāgamena</seg> </l>
<l><seg type="pāda" n="c">śuddhena kasya hṛdayaṃ śaśalakṣmaṇeva</seg> <seg type="pāda" n="d">na hlādyate supuruṣasya subhāṣitena</seg> //</l>
</lg>

<lg xml:id="HJm_3.7">
<l><seg type="pāda" n="a">śuśrāva bhinnatimiraṃ timirāntakārī</seg> <seg type="pāda" n="b">yasmāt subhāṣitam atīva subhāṣitajñaḥ</seg> </l>
<l><seg type="pāda" n="c">prakhyātabuddhimahimā mahatāṃ sadaḥsu</seg> <seg type="pāda" n="d">prītaḥ paraṃ śatasahasram adāt sa tasmai</seg> //</l>
</lg>

<p>sa ca mahātmā yatra yatra gacchati sma tatra tatra janena pratipūjyate sma | tataḥ kadā cid
anyatamo duṣṭacetās tadapakāracikīrṣayā brāhmaṇas tasya mahātmanas taṃ lābhasatkāraviśeṣam anudivasam abhivardhamānam asahamānaḥ sāmarṣaṃ tvaritapadaṃ tatsakāśam ājagāma |</p>

<lg xml:id="HJm_3.8">
<l><seg type="pāda" n="a">asaṃprāpyānyataḥ pūjāṃ</seg> <seg type="pāda" n="b">guṇalabhyām asajjanaḥ</seg> </l>
<l><seg type="pāda" n="c">anyasmai mānyamānāya</seg> <seg type="pāda" n="d">paṇḍitāyābhyasūyati</seg> //</l>
</lg>

<p>sa ca durātmā rākṣasa iva brāhmaṇarūpadhārītam mahāsattvam upagamyedam abhyadhāt |</p>

<lg xml:id="HJm_3.9">
<l><seg type="pāda" n="a">śrutaṃ mayātīva subhāṣitapriyo</seg> <seg type="pāda" n="b">bhavān kila jñānaviśeṣavittagaḥ</seg> </l>
<l><seg type="pāda" n="c">ato 'smy avajñātajanas tvadantikaṃ</seg> <seg type="pāda" n="d">subhāṣitaprābhṛtavān upāgataḥ</seg> //</l>
</lg>

<lg xml:id="HJm_3.10">
<l><seg type="pāda" n="a">paribhraman gandhavatīḥ śilīmukho</seg> <seg type="pāda" n="b">vihāya phullāḥ sahakāramañjarīḥ</seg> </l>
<l><seg type="pāda" n="c">madaṃ pipāsuḥ samupaiti dantino</seg> <seg type="pāda" n="d">guṇāntaraṃ tatra sa paśyati dhruvam</seg> //</l>
</lg>

<p>atha bodhisattvaḥ subhāṣitopāyanavantaṃ taṃ brāhmaṇam ālokya praharṣaprodbhidyamānapulakaśobhaḥ samutthāya svāgataṃ subhāṣitamahāratnavaṇije brāhmaṇāya | vayaṃ subhāṣitamaṇīnāṃ kretāra ity uktvā taṃ dvijātim ātmīye mahaty āsane samupaveśya svayamavanau niṣasāda | tato dharmakāmaṃ suhṛdas savismayam evam ūcuḥ |</p>

<lg xml:id="HJm_3.11">
<l><seg type="pāda" n="a">śroṣyāmīti subhāṣitāni bhavato jātaṃ mukhaṃ sasmitaṃ</seg> <seg type="pāda" n="b">śrutvā yāsyati sāśru locanayugaṃ prītyā śriyaṃ kām api</seg> </l>
<l><seg type="pāda" n="c">ahnaś chedavaśāt sugandhi kumudaṃ mandaṃ samunmīlati</seg> <seg type="pāda" n="d">prāpyendoḥ kiraṇān apāstatamasaḥ śobhāṃ parāṃ puṣyati</seg> //</l>
</lg>

<p>atha dharmakāmaḥ sabahumānam ālokayaṃs taṃ brāhmaṇam avocat | abhidhātum arhaty ācāryaḥ śuśrūṣamāṇāya śiṣyāyeti | atha sa pāpīyān enam uvāca | yadi bhavān mahati khāte nirdhūmajvalanaparipūrite subhāṣitaratnalobhād ātmānaṃ muñcet tato 'ham idaṃ subhāṣitam aśrutapūrvam atimanoharam abhidadhyām iti | atha bodhisattvaḥ sattvaparibṛṃhitamatir idam abhyadhāt | mahābrāhmaṇa | nedaṃ duṣkaram ātmaduḥkhānapekṣiṇām mādṛśānām | kiṃ tu |</p>

<lg xml:id="HJm_3.12">
<l><seg type="pāda" n="a">subhāṣitaṃ jagadudayāya sajjanān</seg> <seg type="pāda" n="b">mahīruhāt phalam iva saṃcinomy ahaṃ</seg> </l>
<l><seg type="pāda" n="c">gate mayi jvalanavatīm mahākhadām</seg> <seg type="pāda" n="d">ayaṃ janaḥ katham iva tad grahīṣyati</seg> //</l>
</lg>

<p>brāhmaṇa uvāca || śrāvayitvedam subhāṣitam akhilasya janakāyasya tato 'gnikhadāyām ātmānaṃ mokṣyasi | bodhisattva uvāca | yathā ācya rocate tathāstu |</p>

<lg xml:id="HJm_3.13">
<l><seg type="pāda" n="a">anavatīrya cirāya duruttaraṃ</seg> <seg type="pāda" n="b">suvipulaṃ vyavasāyamahodadhim</seg> </l>
<l><seg type="pāda" n="c">kṣapitamohamahātimiraḥ kathaṃ</seg> <seg type="pāda" n="d">jagati bodhimaṇiḥ sulabho bhavet</seg> //</l>
</lg>

<lg xml:id="HJm_3.14">
<l><seg type="pāda" n="a">tad aham eṣa subhāṣitalālaso</seg> <seg type="pāda" n="b">jalam iva praviśāmi hutāśanam</seg> </l>
<l><seg type="pāda" n="c">na mama dharmakathāhṛtacetaso</seg> <seg type="pāda" n="d">hutavaho 'pi kariṣyati vedanām</seg> //</l>
</lg>

<lg xml:id="HJm_3.15" n="HJm_3.15*">
<l>iti nigadya sukhātam akhānayaddahanavac ca nṛbhis tad akārayat /</l>
<l>niragamac ca bahirbhavanāntarāt sapadi tena saha dvijarakṣasā //</l>
</lg>

<lg xml:id="HJm_3.16">
<l><seg type="pāda" n="a">hutabhuji jvalite ca mahāmatir</seg> <seg type="pāda" n="b">nipatituṃ kṛtaniścayamānasaḥ</seg> </l>
<l><seg type="pāda" n="c">sakhibhir aśruparītavilocanaiḥ</seg> <seg type="pāda" n="d">sa rurudhe parirabhya suhṛttayā</seg> //</l>
</lg>

<p>atha dharmakāmaṃ suhṛdo jñātayaś ca viṣādāśrupūrṇanayanāḥ sagadgadam evam ūcuḥ |
kim idam iti subhāṣitarasenānapekṣitakkāryo duṣprāpam idam amalakulotpannam uḍupatikiraṇaviśuddhayaśo'dhiṣṭhānaṃ mānuṣyam avamanya jñātijanaṃ cātyantaduḥkhabhāginaṃ kṛtvātmānaṃ parityaktum icchasi | nanu vinivartyatām iyamamārgayāyinī buddhiḥ | paśyatu bhavān |</p>

<lg xml:id="HJm_3.17">
<l><seg type="pāda" n="a">ye nāma vallabhatarās satataṃ janasya</seg> <seg type="pāda" n="b">putrād apīṣṭaphaladād dayitāj janāc ca</seg> </l>
<l><seg type="pāda" n="c">krīṇāsi tair asubhir ātmasukhānapekṣī</seg> <seg type="pāda" n="d">kasmāt subhāṣitam atīva subhāṣitajñaḥ</seg> //</l>
</lg>

<p>atha bodhisattvastasya janakāyasya subhāṣitaguṇāviṣkaraṇena dharmadeśanām iti cakāra |</p>

<lg xml:id="HJm_3.18">
<l><seg type="pāda" n="a">vijñānam ujjvalayati pratibhāṃ tanoti</seg> <seg type="pāda" n="b">tattvaṃ prakāśayati kāpatham ucchinatti</seg> </l>
<l><seg type="pāda" n="c">sādhoḥ subhāṣitam aho paricīyamānaṃ</seg> <seg type="pāda" n="d">kalyāṇamitram iva kiṃ na hitaṃ karoti</seg> //</l>
</lg>

<lg xml:id="HJm_3.19">
<l><seg type="pāda" n="a">yatrodite vimaladhāmni vivasvatīva</seg> <seg type="pāda" n="b">pumnāṃ matiḥ kamalinīva vibodham eti</seg> </l>
<l><seg type="pāda" n="c">atyantabhinnatimiraṃ sudhiyā parasmāt</seg> <seg type="pāda" n="d">tad grāhyam ātmanimayenakathaṃ na sūktam</seg> //</l>
</lg>

<lg xml:id="HJm_3.20">
<l><seg type="pāda" n="a">tasmād ahaṃ dahanadāham acintayitvā</seg> <seg type="pāda" n="b">tāthāgatīṃ gatim anupratipattum icchan</seg> </l>
<l><seg type="pāda" n="c">prajñāguruṃ gurum ivālaghusūktahetoḥ</seg> <seg type="pāda" n="d">prītaḥ śarīragurudakṣiṇayārcayāmi</seg> //</l>
</lg>

<lg xml:id="HJm_3.21">
<l><seg type="pāda" n="a">mānuṣyaṃ devabhūyaṃ vā</seg> <seg type="pāda" n="b">prāpyate sukṛtāśrayāt</seg> </l>
<l><seg type="pāda" n="c">kadācil labhyate pumbhiḥ</seg> <seg type="pāda" n="d">subhāṣitarasāyanam</seg> //</l>
</lg>

<p>tan na me kuśalapakṣāvalambino bhavanto vighnam utpādayitum arhantīti tān suhṛdo bāndhavāṃś ca sānunayaṃ vinivārya jvalanasātkartum ātmānaṃ taruskandham āruhya taṃ brāhmaṇam uvāca | ācārya procyatām adhunā tat subhāṣitam iti | brāhmaṇa uvāca |</p>

<lg xml:id="HJm_3.22">
<l><seg type="pāda" n="a">pradānapaṭubhir nityaṃ</seg> <seg type="pāda" n="b">śīle ca vimale sthitaiḥ</seg> </l>
<l><seg type="pāda" n="c">atyantavīryasaṃnāhaiḥ</seg> <seg type="pāda" n="d">prāpyate padam akṣayam</seg> //</l>
</lg>

<p>atha bodhisattvaḥ pramuditamanās tāṃ gāthām udgṛhya tasmai janasamūhāya śrāvayām āsa | tatas te suhṛdas tam enam artham ūcuḥ |</p>

<lg xml:id="HJm_3.23">
<l><seg type="pāda" n="a">paraṃ pramodaṃ janayet punaḥ punaḥ</seg> <seg type="pāda" n="b">tavaiva sūktaṃ kuśalāvalambinaḥ</seg> </l>
<l><seg type="pāda" n="c">viṣādahetutvam upāgataṃ yato</seg> <seg type="pāda" n="d">duruktam asmākam idaṃ tato nanu</seg> //</l>
</lg>

<p>atha tatra prakṛtikaruṇārdrāśayo mātṛgrāmastasya sādhor asaṃbandho'pi śokavaśād evaṃ paridevanaparo babhūva |</p>

<lg xml:id="HJm_3.24">
<l><seg type="pāda" n="a">sugandhinā vāṅmadhunādhivāsitaṃ</seg> <seg type="pāda" n="b">parisphurandantamarīcikesaram</seg> </l>
<l><seg type="pāda" n="c">mukhāmbujaṃ śrīmad idaṃ hutāśanaḥ</seg> <seg type="pāda" n="d">kathaṃ nv ayaṃ niṣkaruṇo 'sya dhakṣyati</seg> //</l>
</lg>

<lg xml:id="HJm_3.25">
<l><seg type="pāda" n="a">viśuddhacāmīkaragauram agninā</seg> <seg type="pāda" n="b">parīyamāṇaṃ parikūṇitekṣaṇam</seg> </l>
<l><seg type="pāda" n="c">śarīram asyedam aho bhaviṣyati</seg> <seg type="pāda" n="d">pradagdhadārupratimaṃ malīmasam</seg> //</l>
</lg>

<lg xml:id="HJm_3.26">
<l><seg type="pāda" n="a">udyatsimasimāśabdam</seg> <seg type="pāda" n="b">analāntaravartinaḥ</seg> </l>
<l><seg type="pāda" n="c">śyāmībhavad idaṃ gātraṃ</seg> <seg type="pāda" n="d">draṣṭuṃ ko 'syādya śakṣyati</seg> //</l>
</lg>

<lg xml:id="HJm_3.27">
<l><seg type="pāda" n="a">dvidheva kriyamāṇānāṃ</seg> <seg type="pāda" n="b">veṇūnāṃ parvaniḥsvanam</seg> </l>
<l><seg type="pāda" n="c">bāndhavāḥ katham asyāsthnāṃ</seg> <seg type="pāda" n="d">śroṣyanti sphuṭatāṃ dhvanim</seg> //</l>
</lg>

<lg xml:id="HJm_3.28">
<l><seg type="pāda" n="a">amī samīraṇāsaṅga</seg><seg type="pāda" n="b">calatpallavapāṇayaḥ</seg> </l>
<l><seg type="pāda" n="c">mā dhākṣīrenam ity agniṃ</seg> <seg type="pāda" n="d">vārayantīva pādapāḥ</seg> //</l>
</lg>

<lg xml:id="HJm_3.29">
<l><seg type="pāda" n="a">bāṣpatoyāvilākṣāṇāṃ</seg> <seg type="pāda" n="b">vidārayati no manaḥ</seg> </l>
<l><seg type="pāda" n="c">bandhūnām asya dīnānāṃ</seg> <seg type="pāda" n="d">hā hety ekākṣaraṃ vacaḥ</seg> //</l>
</lg>

<lg xml:id="HJm_3.30">
<l><seg type="pāda" n="a">iha goṣṭhī kṛtānena</seg> <seg type="pāda" n="b">dattaṃ dhanam ihārthine</seg> </l>
<l><seg type="pāda" n="c">ity asya suhṛdaḥ sādhor</seg> <seg type="pāda" n="d">deśayiṣyanti sāsravaḥ</seg> //</l>
</lg>

<lg xml:id="HJm_3.31">
<l><seg type="pāda" n="a">jñāteyena vināsmākaṃ</seg> <seg type="pāda" n="b">duḥkhaṃ dahati mānasam</seg> </l>
<l><seg type="pāda" n="c">suhṛdo jñātayo vāsya</seg> <seg type="pāda" n="d">dhārayiṣyanty asūn katham</seg> //</l>
</lg>

<p>tan nedam atikaruṇaṃ raudraṃ karmāsya duṣkarakāriṇaḥ śakyate draṣṭum ity abhidhāya sa strījano gṛhābhimukhaḥ pratasthe | tato bodhisattvaḥ praṇidhim evam āviścakāra |</p>

<lg xml:id="HJm_3.32">
<l><seg type="pāda" n="a">na prārthaye padam ahaṃ śubhalabhyam aindraṃ</seg> <seg type="pāda" n="b">vidyādharādhipatitāṃ na ca nāpi rājyam</seg> </l>
<l><seg type="pāda" n="c">bhūyāsam asya jagataḥ sugatatvam āpya</seg> <seg type="pāda" n="d">duḥkhakṣayārtham amunā kuśalodayena</seg> //</l>
</lg>

<p>ity uktvā tena mahātmanā muktaś cātmā | sadya eva ca so 'gnir upaśāntajvālākalāpadhūmasaṃghātaḥ surabhikamalodbhedagandhādhivāsitadigantarālaṃ kamalinīpalāśasthitavimalasalilalavaṃ sphaṭikakaṇākīrṇamarakataśilānurūpam alikulacakravākamithunahaṃsakādambopaśobhitaṃ padmākaratvam agamat |</p>

<lg xml:id="HJm_3.33">
<l><seg type="pāda" n="a">kṛtārtham iva padmatvaṃ</seg> <seg type="pāda" n="b">manyamāne kuśeśaye</seg> </l>
<l><seg type="pāda" n="c">so 'pi ca sthitam ātmānam</seg> <seg type="pāda" n="d">adrākṣīd dhīmatāṃ varaḥ</seg> //</l>
</lg>

<lg xml:id="HJm_3.34">
<l><seg type="pāda" n="a">pādopāntabhrāntamattadvirephaḥ</seg> <seg type="pāda" n="b">śānto dharmaṃ dharmakāmo bruvāṇaḥ</seg> </l>
<l><seg type="pāda" n="c">śobhāṃ gāḍhaṃ padmapattrāyatākṣaḥ</seg> <seg type="pāda" n="d">padmāsīnaḥ padmayoner dadhāra</seg> //</l>
</lg>

<lg xml:id="HJm_3.35">
<l><seg type="pāda" n="a">eṣa svapnaḥ syād iyaṃ kiṃ nu māyā</seg> <seg type="pāda" n="b">vahniḥ kvāyaṃ kvedamambhoruhatvam</seg> </l>
<l><seg type="pāda" n="c">ity āścaryaṃ vismayākṣiptacittāḥ</seg> <seg type="pāda" n="d">taṃ paśyantas te janā vācam ūcuḥ</seg> //</l>
</lg>

<lg xml:id="HJm_3.36">
<l><seg type="pāda" n="a">teṣāṃ tam ālokayatāṃ janānām</seg> <seg type="pāda" n="b">ambhojamadhyasthitam unnateccham</seg> </l>
<l><seg type="pāda" n="c">harṣāśruṇāsaṃbhavatā kṣaṇena</seg> <seg type="pāda" n="d">ruṣeva śokāśrujalaṃ nirastam</seg> //</l>
</lg>

<lg xml:id="HJm_3.37">
<l><seg type="pāda" n="a">patitam atha nabhastaḥ kīrṇakiñjalkagandhaṃ</seg> <seg type="pāda" n="b">samanugatam alīnāṃ paṅktibhiḥ puṣpavarṣam</seg> </l>
<l><seg type="pāda" n="c">abhavad api ca māraḥ pauṣpam ādhāyapārśve</seg> <seg type="pāda" n="d">dhanur upahitaśokaḥpāṇivinyastavaktraḥ</seg> //</l>
</lg>

<p>atha sa brāhmaṇo jvalitāṅgāramadhyagatam ivātmānam ṣṇaniśvāsābhitaptamukhāntarālaḥ katham api dhārayann idam avocat |</p>

<lg xml:id="HJm_3.38">
<l><seg type="pāda" n="a">gambhīre kṣitivivare parisphurantaṃ</seg> <seg type="pāda" n="b">paśyāmi jvalanam ivāgrato mahāntam</seg> </l>
<l><seg type="pāda" n="c">eṣā ca jvaraparitarjitātiduḥkhā</seg> <seg type="pāda" n="d">medinyāṃ mama vinimajjatīva mūrtiḥ</seg> //</l>
</lg>

<lg xml:id="HJm_3.39">
<l><seg type="pāda" n="a">tīvrāgniṃ narakam imaṃ patiṣyato me</seg> <seg type="pāda" n="b">tvaṃ bhūyāḥ śaraṇam ihādya dharmakāma</seg> </l>
<l><seg type="pāda" n="c">tuṅgecchāḥ parahitavedhaso mahāntas</seg> <seg type="pāda" n="d">tvādṛṣkāḥ suhṛdi ripau ca tulyabhāvāḥ</seg> //</l>
</lg>

<p>atha bodhisattvas tadanukampayā satyādhiṣṭhānam akarot |</p>

<lg xml:id="HJm_3.40">
<l><seg type="pāda" n="a">yena satyena sattvārthaṃ</seg> <seg type="pāda" n="b">bodhicaryāṃ carāmy aham</seg> </l>
<l><seg type="pāda" n="c">tena mā sma gamad vipro</seg> <seg type="pāda" n="d">narakaṃ jvalitānalam</seg> //</l>
</lg>

<p>iti bodhisattvenābhihitaḥsa brāhmaṇaḥ sadya eva haricandanānuliptam ivātmānaṃ pramumude |</p>

<lg xml:id="HJm_3.41">
<l><seg type="pāda" n="a">kalyāṇamitram āgamya</seg> <seg type="pāda" n="b">jagadarthavicakṣaṇam</seg> </l>
<l><seg type="pāda" n="c">prayāti vilayaṃ sadyaḥ</seg> <seg type="pāda" n="d">pāpaṃ pāpakṛtām api</seg> //</l>
</lg>

<p>atha bodhisattvaḥ pramuditamanobhiḥ suhṛdbandhupraṇayibhir ālokyamāno dānaśīlādisamuttejanāya dharmyāṃ kathāṃ cakāra |</p>

<lg xml:id="HJm_3.42">
<l><seg type="pāda" n="a">āgamato 'numānāc ca</seg> <seg type="pāda" n="b">dvayāniścayakāraṇāt</seg> </l>
<l><seg type="pāda" n="c">viśeṣaniścayotpatteḥ</seg> <seg type="pāda" n="d">pratyakṣaṃ balavattaram</seg> //</l>
</lg>

<lg xml:id="HJm_3.43">
<l><seg type="pāda" n="a">mahāparityāgam imaṃ savismayaś</seg> <seg type="pāda" n="b">ciraṃ vilokyeva mama sphuracchikhaḥ</seg> </l>
<l><seg type="pāda" n="c">kṛśānur anvakṣam ayaṃ śarīriṇāṃ</seg> <seg type="pāda" n="d">praphullapadmākaratām upāgataḥ</seg> //</l>
</lg>

<lg xml:id="HJm_3.44">
<l><seg type="pāda" n="a">tataḥ samālokya mahāntam adbhutaṃ</seg> <seg type="pāda" n="b">prabhāvam enaṃ vipulasya karmaṇaḥ</seg> </l>
<l><seg type="pāda" n="c">śubhāśubhasyāsti phalaṃ sukhāsukhaṃ</seg> <seg type="pāda" n="d">vicintya cedaṃ vijahīta kāpatham</seg> //</l>
</lg>

<lg xml:id="HJm_3.45">
<l><seg type="pāda" n="a">pramādanidrāvinimīlitātmanāṃ</seg> <seg type="pāda" n="b">śarīriṇāṃ saupāyikī prabodhanā</seg> </l>
<l><seg type="pāda" n="c">vipaścitāṃ tu sphuṭabuddhicakṣuṣāṃ</seg> <seg type="pāda" n="d">sati prabodhe kim iva prabodhyate</seg> //</l>
</lg>

<lg xml:id="HJm_3.46">
<l><seg type="pāda" n="a">hitonmukhānām api dharmyayā girā</seg> <seg type="pāda" n="b">bhṛśaṃ prabodhaṃ janayanti sādhavaḥ</seg> </l>
<l><seg type="pāda" n="c">gater viśeṣo bhavati prasarpatāṃ</seg> <seg type="pāda" n="d">pratodasaṃcodanayā hi vājinām</seg> //</l>
</lg>

<lg xml:id="HJm_3.47">
<l><seg type="pāda" n="a">bahucchalaṃ pālayatā gṛhāśramaṃ</seg> <seg type="pāda" n="b">na dhīmatā viśvasanīyam aṇv api</seg> </l>
<l><seg type="pāda" n="c">na yujyate svaptum anāhitāṅkuśa</seg><seg type="pāda" n="d">pracaṇḍamattadviradādhirohiṇaḥ</seg> //</l>
</lg>

<lg xml:id="HJm_3.48">
<l><seg type="pāda" n="a">sutapralāpā bhavanaṃ samṛddhimad</seg> <seg type="pāda" n="b">vilāsalāvaṇyavibhūṣitāḥ striyaḥ</seg> </l>
<l><seg type="pāda" n="c">prasaṅgināṃ sarvam amedhasām idaṃ</seg> <seg type="pāda" n="d">śamānukūlasya nirodhakaṃ pathaḥ</seg> //</l>
</lg>

<lg xml:id="HJm_3.49" n="HJm_3.49*">
<l>kathaṃ cid aṣṭābhir apoḍham akṣaṇair avāpya mānuṣyam idaṃ sudurlabham /</l>
<l>śamāya yo na tvarate pramādabhāg niyojanīyo 'naḍuhām asau dhuri //</l>
</lg>

<lg xml:id="HJm_3.50">
<l><seg type="pāda" n="a">idam avāptam avāpyam idaṃ punaḥ</seg> <seg type="pāda" n="b">kṛtam idaṃ karaṇīyam idaṃ nṛṇām</seg> </l>
<l><seg type="pāda" n="c">iti manogṛhacitraṇayā kṣayaṃ</seg> <seg type="pāda" n="d">vrajati naiva manorathavartikā</seg> //</l>
</lg>

<lg xml:id="HJm_3.51">
<l><seg type="pāda" n="a">viṣayopabhogam avasānadāruṇaṃ</seg> <seg type="pāda" n="b">parirabhya candanam ivāhiveṣṭitam</seg> </l>
<l><seg type="pāda" n="c">sukham ity abhūtaparikalpanānugā</seg> <seg type="pāda" n="d">bahuduḥkhajālam adhiśerate janāḥ</seg> //</l>
</lg>

<lg xml:id="HJm_3.52">
<l><seg type="pāda" n="a">dhig aho tiraskṛtam avidyayā jagat</seg> <seg type="pāda" n="b">sakalaṃ kalaṅkitam anaṅgajair malaiḥ</seg> </l>
<l><seg type="pāda" n="c">yad idaṃ sametya maraṇārigocaraṃ</seg> <seg type="pāda" n="d">gajasuptikām iva vidhāya tiṣṭhati</seg> //</l>
</lg>

<lg xml:id="HJm_3.53">
<l><seg type="pāda" n="a">hṛtasatpathaṃ nivaraṇāribhiḥ śaṭhair</seg> <seg type="pāda" n="b">avicintya saṃtatam anityatābhayam</seg> </l>
<l><seg type="pāda" n="c">anuśāsanaṃ plavam apāsya saugataṃ</seg> <seg type="pāda" n="d">vinimajjati vyasanasāgare jagat</seg> //</l>
</lg>

<lg xml:id="HJm_3.54">
<l><seg type="pāda" n="a">pratikṣaṇaṃ kṣayam upayātijīvitaṃ</seg> <seg type="pāda" n="b">praśāmyato vapur iva kṛṣṇavartmanaḥ</seg> </l>
<l><seg type="pāda" n="c">ataḥ sadā viṣayaparāṅmukhīm imāṃ</seg> <seg type="pāda" n="d">tvarāvatīṃ kurutamatiṃ hitaṃ prati</seg> //</l>
</lg>

<lg xml:id="HJm_3.55">
<l><seg type="pāda" n="a">iti vacanam ayuktanyāyam uktam mayā</seg> <seg type="pāda" n="b">ced anubhavata yatheṣṭaṃ kāmasaukhyānubandham</seg> </l>
<l><seg type="pāda" n="c">atha tu guṇavad etat sādhavaḥ cintayitvā</seg> <seg type="pāda" n="d">śrayata viṣayatṛṣṇāṃ rodhinīṃśāntim agryām</seg> //</l>
</lg>

<p>iti dharmadeśanāṃ kṛtvā bodhisattvaḥsasuhṛjjano gṛhaṃ praviveśa |</p>

<p>tad evaṃ subhāṣitaratnaparīkṣāpaṭunā tena bhagavatā prāṇair api subhāṣitāni krītānīti vicintya satatam eva duḥkhocchedam icchatā prājñena dharmakathāśravaṇe mahān ādaraḥ karaṇīyaḥ | kalyāṇamitrasevā cābhilaṣitaphalaniṣpādinī bhavatīti tadanuvartinā bhavitavyam iti ||</p>

<trailer>|| dharmakāmajātakaṃ nāma tṛtīyam ||</trailer>
</div>
<div type="jātaka" n="4">
<head>4. Śaśa</head>
<lg xml:id="HJm_4.1" n="HJm_4.1*">
<l>tiryagyonigatair api sadbhiḥ prāṇāḥ parārtham utsṛṣṭāḥ /</l>
<l>ko nāma puruṣabhūtaḥ saktiṃ dhanamātrake kuryāt //</l>
</lg>

<p>tadyathānuśrūyate
stimitanilīnaśukasaṃghātaharitaśādvalopagūḍhabhūbhāge vividhaśikharitarucchāyopaviṣṭaromanthāyamānahariṇagaṇe bhramadalikulopagīyamānakusumitalatāsaṃparkasurabhipavanākampyamānanirjharavāridhautaśilātalaparyante munijanamano'nukūle kūlaviṭapilatākisalayāskhalitasarittaraṅgāhatakumudadhavalaphenaśekharālaṃkṛtasalile salilacaravihaṅgonnāditapadminīvane kvacid acalavanāntare bodhisattvaḥ śaśo bhavati sma | tasya ca tatra sahavāsaguṇād abhivṛddhasauhṛdaḥ praśamopacayaśāntendriyagrāmo grāmyopabhogaparāṅmukhamanāś cīrājināṣāḍhakamaṇḍalumātraparigrahaḥ kaṣṭatapās tāpasaḥ sahāyo babhūva |</p>

<lg xml:id="HJm_4.2">
<l><seg type="pāda" n="a">śāntau samānadharmāṇau</seg> <seg type="pāda" n="b">samaduḥkhasukhodayau</seg> </l>
<l><seg type="pāda" n="c">tāv anyonyam apaśyantau</seg> <seg type="pāda" n="d">na remāte suhṛttamau</seg> //</l>
</lg>

<lg xml:id="HJm_4.3" n="HJm_4.3*">
<l>bālye śaśena rahitaḥ kaṃcit kālaṃ bhavaty anuṣṇāṃśuḥ /</l>
<l>na tu tena śaśākṛtinā kadācid api sa vratī suhṛdā //</l>
</lg>

<lg xml:id="HJm_4.4" n="HJm_4.4*">
<l>sāptapadīnaṃ sakhyaṃ bhavati satāṃ prakṛtiśuddhacittānām /</l>
<l>kim utānyonyaguṇakathāviśrambhanibaddhabhāvānām //</l>
</lg>

<lg xml:id="HJm_4.5" n="HJm_4.5*">
<l>bhavati śamābhiratānāṃ puṃsāṃ dharmāya pāṭavaṃ buddheḥ /</l>
<l>pratanumanasāṃ tiraścāṃ dharmārambhe kutaḥ saṃjñā //</l>
</lg>

<lg xml:id="HJm_4.6" n="HJm_4.6*">
<l>śaśajātir aho kveyaṃ kvedaṃ vāksauṣṭhavaṃ kva ca śamo 'yam /</l>
<l>abhavad iti devatānāṃ śaśa eva savismayaṃ cetaḥ //</l>
</lg>

<p>atha kadācid asalilatayā paripāṇḍuṣu sāsūyakṛṣīvalajanāvalokyamāneṣu viśrāntavidyullatāvilāseṣu pavanabalavicchinnasaṃghāteṣu jaladeṣu dinakarakiraṇāpītasāvaśeṣasalileṣu parimlānagarbhalaghuśālicchanneṣu kedāreṣu sakṛtpūravicchedapratanujalavimuktavipulatarapulinataṭāvasthitasphuṭitottānaśuktipuṭāsv saritsv āgharmaklamavinibaddhaśvāsapracalatkaṇṭheṣu madakāle 'pi vinivṛttanṛttavyāpāreṣu nīlakaṇṭheṣu nimnapravirūḍhaśuṣkaśaṣpāṅkurāyāṃ vasumatyām alabdhatṛṇāhāratayā parikṣāmakukṣiṣu mandagamanacalitaśithilasāsnāsu kṣīrakṣayalaghūdhnīṣu paridurbalavatsāsu vatsatarīṣu śākaprāyakadannābhyavahārakṛśaparuṣāṅgeṣu daridrajaneṣu durbhikṣadoṣaparāṅmukhīkṛtātithijanasatkāreṣu grāmeṣu kvacit kvacic chrūyamāṇamanthānaśabdeṣu gokuleṣu sa tāpasas taṃ śaśam avocat | aho kṛtopakāram api vipatsu nānuvartante prakṛtilaghavaḥ prāṇinaḥ | paśyatu bhavān ayaṃ hi |</p>

<lg xml:id="HJm_4.7">
<l><seg type="pāda" n="a">āsāreṇa vibhinnacandrakamaṇiṃ tanvan kalāpaṃ mudā</seg> <seg type="pāda" n="b">lāsyaṃ lāsakavat purā viracayan stautīva yaṃ kekayā</seg> </l>
<l><seg type="pāda" n="c">tasminn eva śikhī nirambhasi ghane cakṣuḥpradānālasaḥ</seg> <seg type="pāda" n="d">prāyeṇodayavantam eva bhajate svārthapravīṇo janaḥ</seg> //</l>
</lg>

<lg xml:id="HJm_4.8">
<l><seg type="pāda" n="a">nistoyā viralībhavanti jaladā vicchinnam aindraṃ dhanuḥ</seg> <seg type="pāda" n="b">śrūyante na kalāpināṃ giriguhāsaṃsargadīrghā giraḥ</seg> </l>
<l><seg type="pāda" n="c">sarvaṃ vastu nisargabhaṅguram iti dhyātveva śokāc ciraṃ</seg> <seg type="pāda" n="d">vidyullāsikayā vilāsamadhuraṃ lāsyaṃ parityajyate</seg> //</l>
</lg>

<lg xml:id="HJm_4.9">
<l><seg type="pāda" n="a">jātaṃ kṣīṇaphalaṃ phaladrumavanaṃ śoṣaṃ gatā vīrudhaḥ</seg> <seg type="pāda" n="b">pramlānāni śanair bisāni bisinīpaṅke kharatvaṃ gate</seg> </l>
<l><seg type="pāda" n="c">yo 'py āsīd badareṅgudīphalacayaḥ svalpo mamātroṭaje</seg> <seg type="pāda" n="d">kṣīṇaḥ so 'pi suduṣkarāya tapase yātrāṃ kariṣye katham</seg> //</l>
</lg>

<lg xml:id="HJm_4.10">
<l><seg type="pāda" n="a">āhāreṇa vinā pratikṣaṇam ayaṃ dehaḥ klamaṃ gacchati</seg> <seg type="pāda" n="b">klāntyā cetasi yoginaḥ pratihate sthairyaṃ samādheḥ kutaḥ</seg> </l>
<l><seg type="pāda" n="c">prājñasyāpi samādhihīnamanasas tattvābhimukhyaṃ kutas</seg> <seg type="pāda" n="d">tattvādarśanabaddhamohatimiraḥ paścād vṛthā śrāmyati</seg> //</l>
</lg>

<lg xml:id="HJm_4.11">
<l><seg type="pāda" n="a">tyaktvā tato 'jinakamaṇḍaluvalkalāni</seg> <seg type="pāda" n="b">sthāsyāmi bāndhavajanena saha svagehe</seg> </l>
<l><seg type="pāda" n="c">durbhikṣadoṣam apavāhya punar vanānte</seg> <seg type="pāda" n="d">vatsyāmi vatsala ciraṃ bhavatā sahātra</seg> //</l>
</lg>

<p>atha bodhisattvaś cirasaṃvāsābhivardhitapremārdrahṛdayas tam ṛṣim uvāca |</p>

<lg xml:id="HJm_4.12">
<l><seg type="pāda" n="a">ālānam unmūlya sukhābhikāṅkṣī</seg> <seg type="pāda" n="b">yātaḥ kathaṃcid dvirado vanāntam</seg> </l>
<l><seg type="pāda" n="c">vismṛtya bhūyo 'ṅkuśapātaduḥkhaṃ</seg> <seg type="pāda" n="d">janāntam evecchati gantum ajñaḥ</seg> //</l>
</lg>

<lg xml:id="HJm_4.13">
<l><seg type="pāda" n="a">śamena medhāvitayā tapoguṇaiḥ</seg> <seg type="pāda" n="b">śrutena ca jñeyapathānugāminā</seg> </l>
<l><seg type="pāda" n="c">munīṃs tvam anyān abhibhūya vartase</seg> <seg type="pāda" n="d">raviḥ pradīpān iva dūram aṃśubhiḥ</seg> //</l>
</lg>

<lg xml:id="HJm_4.14">
<l><seg type="pāda" n="a">iti tvam ālokitaśāstraniścayo 'py</seg> <seg type="pāda" n="b">anandhakāreṇa vivekacakṣuṣā</seg> </l>
<l><seg type="pāda" n="c">praveṣṭukāmo viṣayārigocaraṃ</seg> <seg type="pāda" n="d">kathaṃ pramādyann iva nāma lakṣyase</seg> //</l>
</lg>

<lg xml:id="HJm_4.15">
<l><seg type="pāda" n="a">tamovinirbhedi pathāṃ prakāśakaṃ</seg> <seg type="pāda" n="b">manaḥprasādaṃ janayac charīriṇām</seg> </l>
<l><seg type="pāda" n="c">na vetti dhandhaḥ sudhiyāṃ subhāṣitaṃ</seg> <seg type="pāda" n="d">prasādi jātyandha ivendumaṇḍalam</seg> //</l>
</lg>

<lg xml:id="HJm_4.16">
<l><seg type="pāda" n="a">svabuddhidīpena vinā tamasvinīṃ</seg> <seg type="pāda" n="b">sukhānuṣaktiṃ tyajatīti kā kathā</seg> </l>
<l><seg type="pāda" n="c">gṛhasthatāyāṃ ramayanti yan mano</seg><seg type="pāda" n="d">viśuddhasattvās tad asāṃprataṃ mahat</seg> //</l>
</lg>

<lg xml:id="HJm_4.17">
<l><seg type="pāda" n="a">dvisandhyam ājyāhutigandhavāsitair</seg> <seg type="pāda" n="b">niveśitāntarbadareṅgudīphalaiḥ</seg> </l>
<l><seg type="pāda" n="c">jalāśayālīnaśarārisārasais</seg> <seg type="pāda" n="d">tarūpagūḍhair uṭajair alaṃkṛtāḥ</seg> //</l>
</lg>

<lg xml:id="HJm_4.18">
<l><seg type="pāda" n="a">tapasvikanyoddhṛtakumbhavāriṇā</seg> <seg type="pāda" n="b">prasicyamānodgatabālapādapāḥ</seg> </l>
<l><seg type="pāda" n="c">taṭadrumacchāyaniruddhasindhavaḥ</seg> <seg type="pāda" n="d">samucchvasatpuṣpasugandhivāyavaḥ</seg> //</l>
</lg>

<lg xml:id="HJm_4.19">
<l><seg type="pāda" n="a">paribhramattāpasaputrakānugaiḥ</seg> <seg type="pāda" n="b">kvacin mṛgaiḥ khaṇḍitavīraṇāṅkurāḥ</seg> </l>
<l><seg type="pāda" n="c">japāc calacchmaśruniruddhakandharais</seg> <seg type="pāda" n="d">tapodhanair āśritaśailagahvarāḥ</seg> //</l>
</lg>

<lg xml:id="HJm_4.20">
<l><seg type="pāda" n="a">aho dṛḍhasnehanibaddhacetasām</seg> <seg type="pāda" n="b">asatsukhāsvādalavānuṣaṅgiṇām</seg> </l>
<l><seg type="pāda" n="c">na nāma paryutsukayanti rāgiṇām</seg> <seg type="pāda" n="d">amedhasāṃ cittam upatyakā bhuvaḥ</seg> //</l>
</lg>

<lg xml:id="HJm_4.21">
<l><seg type="pāda" n="a">akuśalajanasevyaṃ kāpathaṃ prāpya mohāt</seg> <seg type="pāda" n="b">skhalati niyatam ajñaḥ snehapāśān amuktvā</seg> </l>
<l><seg type="pāda" n="c">sukṛtibhir anuyāte saṃvidāno 'pi mārge</seg> <seg type="pāda" n="d">yad arajasi na tiṣṭhaty etad aprāptam atra</seg> //</l>
</lg>

<p>bahuvyasanadoṣam api nāma gārhasthyam avetya katham imāṃ śamānukūlāṃ vimuktimārgaprakāśinīṃ pravrajyām apāsya sukhalavahetor mahat pratibhayaṃ duḥkhapātālaṃ praveṣṭum icchasi | yac ca bhavatābhidhīyate punar ahaṃ tapovanam āgamiṣyāmīti nedaṃ śraddhīyate | kutaḥ | pracuravighno hi gṛhavāsaḥ |</p>

<lg xml:id="HJm_4.22">
<l><seg type="pāda" n="a">indriyārthavaśagasya kāminīḥ</seg> <seg type="pāda" n="b">paśyataḥ smitavilāsabhūṣaṇāḥ</seg> </l>
<l><seg type="pāda" n="c">apy akhaṇḍaphalade tapovane</seg> <seg type="pāda" n="d">rāgikasya hṛdayaṃ nivekṣyate</seg> //</l>
</lg>

<p>api ca maharṣe viṣayānuvartino hi prāṇino mahānti vyasanāny anubhavanti | paśya |</p>

<lg xml:id="HJm_4.23">
<l><seg type="pāda" n="a">mṛgo mṛgayugītena</seg> <seg type="pāda" n="b">nīyate śaragocaram</seg> </l>
<l><seg type="pāda" n="c">viṣayāsvādalubdhānāṃ</seg> <seg type="pāda" n="d">bhavanty eva vipattayaḥ</seg> //</l>
</lg>

<lg xml:id="HJm_4.24">
<l><seg type="pāda" n="a">śalabhaḥ prayāti patito vibhāvasau</seg> <seg type="pāda" n="b">gurudāhaduḥkham upagamya pañcatām</seg> </l>
<l><seg type="pāda" n="c">kamanīyarūpahṛtacetasāṃ kathaṃ</seg> <seg type="pāda" n="d">na bhaviṣyati vyasanam aṅgināṃ punaḥ</seg> //</l>
</lg>

<lg xml:id="HJm_4.25">
<l><seg type="pāda" n="a">yadi nādadīta baḍiśastham āmiṣaṃ</seg> <seg type="pāda" n="b">śakalī ka enam udakāt samuddharet</seg> </l>
<l><seg type="pāda" n="c">sukhalubdhabuddhir anubaddham agrato</seg> <seg type="pāda" n="d">na bhayaṃ vilokayati bāliśo janaḥ</seg> //</l>
</lg>

<lg xml:id="HJm_4.26">
<l><seg type="pāda" n="a">kamale nimīlati śilīmukhaḥ sthitaḥ</seg> <seg type="pāda" n="b">samupaiti kṛcchram atigandhalālasaḥ</seg> </l>
<l><seg type="pāda" n="c">gajabandhakīm anusaran vanāt karī</seg> <seg type="pāda" n="d">sahate pratodaniśitāṅkuśavyathām</seg> //</l>
</lg>

<lg xml:id="HJm_4.27">
<l><seg type="pāda" n="a">vipadāṃ padaṃ tanudhiyāṃ vimohanaṃ</seg> <seg type="pāda" n="b">sthirabuddhibhiḥ parihṛtaṃ mahātmabhiḥ</seg> </l>
<l><seg type="pāda" n="c">yadi vaḥ sanātanasukhaspṛhāsty ato</seg> <seg type="pāda" n="d">viṣavaj jahīta viṣayāhigocaram</seg> //</l>
</lg>

<p>ṛṣir uvāca | satyam anekeṣāṃ paribhavādīnāṃ
doṣaśarāṇāṃ śaravyabhūto gṛhavāsaḥ sukhalavāsvādamohitātmabhir na śakyate parityaktum | kiṃ tu |</p>

<lg xml:id="HJm_4.28">
<l><seg type="pāda" n="a">śaśa suhṛttama śīlayaśonidher</seg> <seg type="pāda" n="b">bhavata eva guṇā nanu tādṛśāḥ</seg> </l>
<l><seg type="pāda" n="c">mama bhaviṣyati yair hṛtacetasaḥ</seg> <seg type="pāda" n="d">punar ihāgamanaṃ śamam icchataḥ</seg> //</l>
</lg>

<p>bodhisattva uvāca | yady avaśyam eva gantum abhilaṣitaṃ tathāpy ekam imaṃ divasam ihoṣitvā śvaḥ svam abhiprāyam anuṣṭhātāsi | tataḥ sa munir evaṃ cintayāmāsa | niyatam ayaṃ māṃ nimantrayitukāmaḥ |</p>

<lg xml:id="HJm_4.29">
<l><seg type="pāda" n="a">jambūvanaṃ kvacid anena phalābhirāmaṃ</seg> <seg type="pāda" n="b">dṛṣṭaṃ bhavet kim athavā phalito 'tra cūtaḥ</seg> </l>
<l><seg type="pāda" n="c">pākābhitāmrasukumāraphalādhivāso</seg> <seg type="pāda" n="d">śailāntare kvacid udumbarapādapo vā</seg> //</l>
</lg>

<p>atha śaśas tāṃ rajanīm ativāhya prabhātasamaye kṛtsnaṃ tad vanaṃ paribhramyālabdhamūlaphalaś cintayāmāsa |</p>

<lg xml:id="HJm_4.30">
<l><seg type="pāda" n="a">asminn abhuktavati sakṣudhi durbalāṅge</seg> <seg type="pāda" n="b">śānte munau samasukhavyasane susakhyau</seg> </l>
<l><seg type="pāda" n="c">bhokṣye tṛṇaṃ katham ahaṃ haritaṃ vanānte</seg> <seg type="pāda" n="d">pāsyāmi śītavimalaṃ salilaṃ kathaṃ vā</seg> //</l>
</lg>

<p>athavā saty asminn arthijanasādhanakṣame śarīre kim aham aśakta iva viṣaṇṇamanās tiṣṭhāmi | tatas tam ṛṣim upagamyovāca | maharṣe pratipālyatāṃ tāvan muhūrtaṃ yāvad aham āhārajātaṃ kiṃcid upaharāmi | tataḥ sa munir acintayat | parikṣīṇakandamūlaphale 'smin vane kīdṛśī punar āhāropaharaṇaśaktir asya syāt | atha sa mahātmā jvalitāṅgārarāśim avalokya praṇidhim evam abhivardhayāmāsa |</p>

<lg xml:id="HJm_4.31">
<l><seg type="pāda" n="a">yathārthinaḥ kṣudupaśamāya nirvyathas</seg> <seg type="pāda" n="b">tyajāmy asūn hutabhuji cañcalārciṣi</seg> </l>
<l><seg type="pāda" n="c">tathā jagadvyasananirastikāriṇīṃ</seg> <seg type="pāda" n="d">sudurlabhāṃ daśabalatām avāpnuyām</seg> //</l>
</lg>

<lg xml:id="HJm_4.32">
<l><seg type="pāda" n="a">muktaḥ svātmā parārthe pramuditamanasā cintayitveti tena</seg> <seg type="pāda" n="b">kleśacchedāya śāntaṃ padam abhilaṣatā prāṇināṃ bāndhavena</seg> </l>
<l><seg type="pāda" n="c">śāntajvālākalāpaḥ sa ca vanadahanas tasya puṇyānubhāvāt</seg> <seg type="pāda" n="d">preṅkhattoyormilekhaṃ pracaladalikulaṃ prāpa padmākaratvam</seg> //</l>
</lg>

<p>atha sa muniḥ kaṣṭam ity uktvā dahananirvāpaṇāya gṛhītasalilakamaṇḍalus tvaritam upagamya taṃ mahātmānaṃ vikasitapuṇḍarīkamadhye 'vatiṣṭhamānaṃ dharmaṃ deśayantam apaśyat |</p>

<lg xml:id="HJm_4.33">
<l><seg type="pāda" n="a">adhiṣṭhitaṃ tena bhṛśaṃ śaśena</seg> <seg type="pāda" n="b">rarāja tad vāriṇi puṇḍarīkam</seg> </l>
<l><seg type="pāda" n="c">śaratprasanne nabhasi prasannaṃ</seg> <seg type="pāda" n="d">prakāśalakṣmeva śaśāṅkabimbam</seg> //</l>
</lg>

<p>tataḥ sa munis taṃ śaśaṃ puṇḍarīkāvasthitam ālokya vismitamanāḥ stutim imāṃ pravyājahāra |</p>

<lg xml:id="HJm_4.34">
<l><seg type="pāda" n="a">aho parārthapratipattidakṣiṇaṃ</seg> <seg type="pāda" n="b">yaśonidheḥ karma tavedam adbhutam</seg> </l>
<l><seg type="pāda" n="c">acintyamāhātmyaviśeṣasaṃśrayo</seg> <seg type="pāda" n="d">mahāmatiḥ ko 'pi śaśāyate bhavān</seg> //</l>
</lg>

<lg xml:id="HJm_4.35">
<l><seg type="pāda" n="a">ayaṃ pradīptaḥ kva samīrasārathiḥ</seg> <seg type="pāda" n="b">kva cātra rājīvavanatvam īdṛśam</seg> </l>
<l><seg type="pāda" n="c">mahātmanāṃ puṇyabalair adhiṣṭhito</seg> <seg type="pāda" n="d">viṣadrumo 'py oṣadhivṛkṣatām iyāt</seg> //</l>
</lg>

<p>tataḥ sa mahātmā tasmāt puṇḍarīkād avatīrya praviṣṭaś ca tena saha muninā parṇaśālām | viditabodhisattvavṛttāntena ca vismitamanasā maghavatā samantād añjanācalanīlajaladharapaṭalapihitadinakaram aciraprabhāprakāśaparipiñjaradigantaram ambaratalam akāri |</p>

<lg xml:id="HJm_4.36">
<l><seg type="pāda" n="a">tato vavuḥ pracalitavāriśīkarāḥ</seg> <seg type="pāda" n="b">samantataḥ kuṭajabhidaḥ samīraṇāḥ</seg> </l>
<l><seg type="pāda" n="c">virejire samuditapaṅktibhiḥ phalaiḥ</seg> <seg type="pāda" n="d">śukāśritā girisahakārapādapāḥ</seg> //</l>
</lg>

<lg xml:id="HJm_4.37">
<l><seg type="pāda" n="a">samudgate madhukaraveṇunisvane</seg> <seg type="pāda" n="b">mṛdaṅgavad dhvanati ca vārinirjhare</seg> </l>
<l><seg type="pāda" n="c">nanarta khaṃ navajaladaṃ vilokayan</seg> <seg type="pāda" n="d">sthito girer upari mayūralāsakaḥ</seg> //</l>
</lg>

<lg xml:id="HJm_4.38">
<l><seg type="pāda" n="a">manoharaṃ dhanur avatatya vajriṇo</seg> <seg type="pāda" n="b">nipātitasphuṭabahuśīkareṣavaḥ</seg> </l>
<l><seg type="pāda" n="c">vitenire sphuradaciraprabhāsayaḥ</seg> <seg type="pāda" n="d">payodharāḥ kṣapitanidāghavidviṣaḥ</seg> //</l>
</lg>

<lg xml:id="HJm_4.39">
<l><seg type="pāda" n="a">paribhramadbhramaranipātakopitaḥ</seg> <seg type="pāda" n="b">samucchvasatprataruṇaketakāśritaḥ</seg> </l>
<l><seg type="pāda" n="c">śvasann ayovalayasarūpavigrahaḥ</seg> <seg type="pāda" n="d">punaḥ punaḥ phaṇam atanod bhujaṅgamaḥ</seg> //</l>
</lg>

<lg xml:id="HJm_4.40">
<l><seg type="pāda" n="a">dayitāvirahotsukotsukaiḥ</seg> <seg type="pāda" n="b">pathikaiḥ śailapathadrumāśritaiḥ</seg> </l>
<l><seg type="pāda" n="c">pariśuśruvire 'lpayācināṃ</seg> <seg type="pāda" n="d">jaladhārāntaracāriṇāṃ giraḥ</seg> //</l>
</lg>

<lg xml:id="HJm_4.41">
<l><seg type="pāda" n="a">dadṛśuḥ pathikāṅganāḥ sphurantīṃ</seg> <seg type="pāda" n="b">taḍitaṃ vārimuci pravepitākṣyaḥ</seg> </l>
<l><seg type="pāda" n="c">upari dviradasya vāyununnāṃ</seg> <seg type="pāda" n="d">dhvajabaddhām iva kauṅkumīṃ patākām</seg> //</l>
</lg>

<lg xml:id="HJm_4.42">
<l><seg type="pāda" n="a">śikhicandrakamiśrakāśavaṃśaṃ</seg> <seg type="pāda" n="b">kvacid āvartaparibhramacchilīndhram</seg> </l>
<l><seg type="pāda" n="c">abhavaj jalam āvilaṃ nadīnāṃ</seg> <seg type="pāda" n="d">taṭajambūphalapātabhinnaphenam</seg> //</l>
</lg>

<lg xml:id="HJm_4.43">
<l><seg type="pāda" n="a">jambūphalaiḥ śabalitāni sarittaṭāni</seg> <seg type="pāda" n="b">paśyan bhuvaś ca mṛduśādvalaramyaśobhāḥ</seg> </l>
<l><seg type="pāda" n="c">parṇoṭaje kvaṇati vārikaṇābhighātāt</seg> <seg type="pāda" n="d">tiṣṭhan saha pramumude sa muniḥ śaśena</seg> //</l>
</lg>

<lg xml:id="HJm_4.44">
<l><seg type="pāda" n="a">papraccha tam athānena</seg> <seg type="pāda" n="b">vyavasāyena bhūyasā</seg> </l>
<l><seg type="pāda" n="c">sthānaṃ divyasukhākāṅkṣī</seg> <seg type="pāda" n="d">kim aindraṃ vijigīṣase</seg> //</l>
</lg>

<lg xml:id="HJm_4.45">
<l><seg type="pāda" n="a">ācacakṣe śaśas tasmai</seg> <seg type="pāda" n="b">dhīracetās tapasvine</seg> </l>
<l><seg type="pāda" n="c">buddhatvam aham icchāmi</seg> <seg type="pāda" n="d">prāṇināṃ duḥkhaśāntaye</seg> //</l>
</lg>

<lg xml:id="HJm_4.46">
<l><seg type="pāda" n="a">sa munis tam uvācātha</seg> <seg type="pāda" n="b">yadā buddho bhaviṣyasi</seg> </l>
<l><seg type="pāda" n="c">tadā syāṃ tava śiṣyo 'haṃ</seg> <seg type="pāda" n="d">sa cāsmai pratyapadyata</seg> //</l>
</lg>

<p>tad evaṃ tiryaggato 'py asau bhagavān bodhisattvacaryāṃ caran prāṇair api paropakāraṃ kṛtavān iti buddhe bhagavati prasādaparāyaṇair bhavitavyam iti |</p>

<trailer>|| śaśajātakaṃ caturtham ||</trailer>
</div>
<div type="jātaka" n="5">
<head>5. Candraprabha</head>
<lg xml:id="HJm_5.1" n="HJm_5.1*">
<l>ko vismayaṃ na nītaḥ śirasas tyāgena bodhisattvasya /</l>
<l>athavā phalānurūpāḥ prāyo mahatāṃ samārambhāḥ //</l>
</lg>

<p>tadyathānuśrūyate
hutavahasakhabalasamudīritamahātaraṅgasya kṣīrodajaladher anukāriṇā himagirihāreṇābhyalaṃkṛtāyāḥ kauberyā digvadhvāḥ pramanasā pattralekheva viśvakarmaṇā likhitā vividhajanasaṃbādhā pavanavidhūyamānopavanakusumagandhādhivāsitadigantarālā sadā subhikṣatvāt paripūrṇakoṣakoṣṭhāgārā śrīr iva nagararūpeṇāvasthitā bhadraśilā nāma rājadhānī yeyam adhunā takṣaśileti khyātim āgatā | tasyāṃ ca nītibhujabalaparājitānyarājasāmantaḥ samudra iva saritāṃ sarvasaṃpadām āśrayaḥ sarvavidyānāṃ pātrabhūto bhūtānukampī vimalavadanenduśobhāhrepitacandraprabhaś candraprabho nāma rājā babhūva |</p>

<lg xml:id="HJm_5.2">
<l><seg type="pāda" n="a">śriyam aripuranārīpadminīnāṃ harantī</seg> <seg type="pāda" n="b">sakhijanakumudānāṃ hlādam utpādayantī</seg> </l>
<l><seg type="pāda" n="c">niśi manujapatīndos tasya dehaprabhaiva</seg> <seg type="pāda" n="d">kṣapitatimirajālā dīpakāryaṃ cakāra</seg> //</l>
</lg>

<p>tasya ca rājño lokottareyam akhilajanavismayakāriṇī pratijñābhūt |</p>

<lg xml:id="HJm_5.3">
<l><seg type="pāda" n="a">yadi māṃ mṛgayeta kaścid arthī</seg> <seg type="pāda" n="b">nayane prāṇanibandhanaṃ śiro vā</seg> </l>
<l><seg type="pāda" n="c">bhavabhaṅgakaraṃ padaṃ yiyāsuḥ</seg> <seg type="pāda" n="d">praṇayacchedam ahaṃ na tasya kuryām</seg> //</l>
</lg>

<p>bodhisattvasya ca daśaśatavasor ivāruṇaḥ satatapuraḥsaro 'mātyagaṇapradhāno mahāprajño mahācandro nāmāmātyo babhūva |</p>

<lg xml:id="HJm_5.4">
<l><seg type="pāda" n="a">parasparaguṇālāpau</seg> <seg type="pāda" n="b">parasparahitonmukhau</seg> </l>
<l><seg type="pāda" n="c">na kadācid abhūtāṃ tau</seg> <seg type="pāda" n="d">parasparaviyoginau</seg> //</l>
</lg>

<p>atha kadācin mahācandro rātrau nidrāvaśam upagato dagdhapalāśarāśinīlaparuṣacchavibhir analajvālākalāpakapilakeśaśmaśrubhiḥ kesarinakharakuṭilatīkṣṇakararuhaiḥ salilādhmātagurujaladharabṛhatkukṣibhir ayaḥstambhapīvaratatabhujorubhiḥ śaśikalākuṭiladaṃṣṭrāvibhaktasṛkkāntaiḥ sphuradaciraprabhāvijihmabhrūbhaṅgaiḥ sarudhirapuruṣacarmāvacchāditakaupīnair yātudhānaiḥ svapne tasya nṛpater apahriyamāṇaṃ vigalitacūḍāmaṇiṃ maulim apaśyat | prativibudhya ca vimanaska evam acintayat | aho kaṭuvipāko 'yaṃ mayā svapno dṛṣṭaḥ | svāminaś ca naḥ pratijñā śarīram api yācitenārthine mayā dātavyam iti | tad yāvat tasya nṛpater na kaścic chiro mṛgayate tāvad anekāni ratnamayāni śirāṃsi śilpibhiḥ kārayāmīti | tair eva kaṃcic chiroyācakaṃ bahir eva pratipūjya visarjayiṣyāmīti |</p>

<lg xml:id="HJm_5.5">
<l><seg type="pāda" n="a">bhūpālaḥ pṛthivīm enāṃ</seg> <seg type="pāda" n="b">pālayan pālitendriyaḥ</seg> </l>
<l><seg type="pāda" n="c">kṛtātmā suciraṃ jīvañ</seg> <seg type="pāda" n="d">jīvayatv akhilaṃ janam</seg> //</l>
</lg>

<p>atha mahācandro 'mātyamukhyaḥ śirāṃsi ratnamayāni kārayitvā bahir eva yācanakajanaṃ vicārayāmāsa kenārtha iti | tato gandhamādanaparvate vānarānūkamukhaḥ pariṇatanālikelavalkalaparuṣaviralakeśaśmaśrur akṛtabhrūkuṭir api kṛtabhrūkuṭir iva dagdhasthūṇāsitakarkaśacchaviḥ prasthitajalaukaḥkuṭilasthūlasirājālaviṣamajaṅghorubhujo bhujaga iva prakṛtiraudro raudrākṣo nāma brāhmaṇaḥ prativasati sma | tasya cintā samabhavat | candraprabhaḥ kila rājā sarvaṃdadas tad gacchāmi tāvat taṃ rājānaṃ śiroyācanena vyarthapratijñaṃ kariṣyāmīti | kasya nāmāsti śiraḥpradāne śaktir iti vicintya krameṇa bhadraśilām āyayau |</p>

<lg xml:id="HJm_5.6">
<l><seg type="pāda" n="a">vicacāla tataḥ sabhūdharā</seg> <seg type="pāda" n="b">muhurāghūrṇitasāgarā dharā</seg> </l>
<l><seg type="pāda" n="c">sarito jalam uddhurāvilaṃ</seg> <seg type="pāda" n="d">calapāṭhīnavikampitāntaram</seg> //</l>
</lg>

<lg xml:id="HJm_5.7">
<l><seg type="pāda" n="a">na virejatur indubhāskarau</seg> <seg type="pāda" n="b">rajasā dhūsaradarpaṇākṛtī</seg> </l>
<l><seg type="pāda" n="c">abhavan kakubhaḥ samantato</seg> <seg type="pāda" n="d">malināḥ proṣitabhartṛkā iva</seg> //</l>
</lg>

<lg xml:id="HJm_5.8">
<l><seg type="pāda" n="a">anṛtāv api śākhinām abhūt</seg> <seg type="pāda" n="b">kusumaṃ pāṇḍupalāśakesaram</seg> </l>
<l><seg type="pāda" n="c">vavur uddhatapāṃsusaṃcayāḥ</seg> <seg type="pāda" n="d">śikhileśānugatā ivānilāḥ</seg> //</l>
</lg>

<lg xml:id="HJm_5.9">
<l><seg type="pāda" n="a">abhavat sacarācarā dharā</seg> <seg type="pāda" n="b">malinakṣāmajanākulākulā</seg> </l>
<l><seg type="pāda" n="c">kṣaṇadā paridhūmratārakā</seg> <seg type="pāda" n="d">śaśinīvāstasamīpam āgate</seg> //</l>
</lg>

<lg xml:id="HJm_5.10">
<l><seg type="pāda" n="a">vane 'śnatīnām api komalaṃ tṛṇaṃ</seg> <seg type="pāda" n="b">kṣaṇād gavāṃ kṣīram agāt parikṣayam</seg> </l>
<l><seg type="pāda" n="c">dhavitradhūto 'pi niveśitāṅgatir</seg> <seg type="pāda" n="d">makheṣu jajvāla na yajvanāṃ śikhī</seg> //</l>
</lg>

<p>atha vividhāny ajanyāni vilokya bhadraśilānivāsī janaḥ kim idam iti samāśaṅkamānaḥ paryākulatām ājagāma | ye tu tatra nipuṇatarās te rājño vināśam āsannam utprekṣamāṇās tumulamanaso bhūtvā parasparam evam ūcuḥ |</p>

<lg xml:id="HJm_5.11">
<l><seg type="pāda" n="a">utpātajanitaṃ kṛcchraṃ</seg> <seg type="pāda" n="b">mā bhūd asya mahībhujaḥ</seg> </l>
<l><seg type="pāda" n="c">yasyāśritya bhujacchāyāṃ</seg> <seg type="pāda" n="d">dehinaḥ śerate sukham</seg> //</l>
</lg>

<p>atha sāśrulocanā nagaradevatā mahācandrāyāmātyāya nivedayāmāsa | raudrākṣo nāmāyaṃ brāhmaṇo 'sya rājñaḥ śiro yācitum āgatas tan nivāryatāṃ kenacid upāyeneti | athāmātyas tāni ratnamayāni śirāṃsy ānīya raudrākṣam uvāca | mahābrāhmaṇa yenārthas tad aham eva te pratipādayāmi | kiṃ bhavato rājñā dṛṣṭena prayojanam iti ||</p>

<lg xml:id="HJm_5.12">
<l><seg type="pāda" n="a">bhavati tanudhanād apīṣṭalābho</seg> <seg type="pāda" n="b">yadi puruṣāt kim ato mahādhanena</seg> </l>
<l><seg type="pāda" n="c">yadi gajapadamātrakhātatoyaṃ</seg> <seg type="pāda" n="d">harati tṛṣaṃ vada sāgareṇa ko 'rthaḥ</seg> //</l>
</lg>

<p>brāhmaṇa uvāca |</p>
<lg xml:id="HJm_5.13">
<l><seg type="pāda" n="a">na sthūlakṣīradhārāḥ sitajaladarucaḥ prārthaye gāḥ savatsāḥ</seg> <seg type="pāda" n="b">kiṃcitkarṇāvadhūtabhramadalinivahān naiva mattadvipendrān</seg> </l>
<l><seg type="pāda" n="c">nālaṃkārān prasannasphuṭakiraṇamaṇīn nāpi vāsoviśeṣān</seg> <seg type="pāda" n="d">yāce mūrdhānam asmād aham avanibhujaḥ sarvado 'yaṃ kileti</seg> //</l>
</lg>

<p>amātya uvāca |</p>
<lg xml:id="HJm_5.14">
<l><seg type="pāda" n="a">amūni te ratnamayāni sādho</seg> <seg type="pāda" n="b">dadāmi bhaktipravaṇaḥ śirāṃsi</seg> </l>
<l><seg type="pāda" n="c">na ced amībhis tava kṛtyam asti</seg> <seg type="pāda" n="d">madīyam adyaiva śiro gṛhāṇa</seg> //</l>
</lg>

<lg xml:id="HJm_5.15">
<l><seg type="pāda" n="a">svāmyarthaṃ bibhrataḥ prāṇān</seg> <seg type="pāda" n="b">bhṛtyasya sthiracetasaḥ</seg> </l>
<l><seg type="pāda" n="c">taddhetoḥ sādhanībhūtās</seg> <seg type="pāda" n="d">te cen nanu kṛtārthatā</seg> //</l>
</lg>

<p>brāhmaṇa uvāca | kim anena punaruktena | abhicāruke karmaṇi pṛthivīpatiśirasā mama prayojanam | atha candraprabho divyena cakṣuṣā taṃ śiroyācanakaṃ bahir avasthitam ālokya priyasuhṛdam iva pratyudgamya tam amātyamukhyam abhihitavān | alam alam arthinaḥ praṇayam upahatya | saṃsārasāgarottaraṇāya setubhūtāḥ khalu bodhisattvānām arthinaḥ |</p>

<lg xml:id="HJm_5.16">
<l><seg type="pāda" n="a">uttitīrṣor udanvantaṃ</seg> <seg type="pāda" n="b">dūrapāraṃ duruttaram</seg> </l>
<l><seg type="pāda" n="c">yo bhinatti plavaṃ baddhaṃ</seg> <seg type="pāda" n="d">kathaṃ sa suhṛd ucyatām</seg> //</l>
</lg>

<lg xml:id="HJm_5.17">
<l><seg type="pāda" n="a">tasmād dharmasahāyena</seg> <seg type="pāda" n="b">puṃsā dharmānuvartinaḥ</seg> </l>
<l><seg type="pāda" n="c">utsāha eva kartavyo</seg> <seg type="pāda" n="d">dharmavighno na yujyate</seg> //</l>
</lg>

<lg xml:id="HJm_5.18">
<l><seg type="pāda" n="a">īdṛśo na bhaved arthī</seg> <seg type="pāda" n="b">yadi mokṣasya kāraṇam</seg> </l>
<l><seg type="pāda" n="c">bodhisattvasya pūryeta</seg> <seg type="pāda" n="d">dānapāramitā katham</seg> //</l>
</lg>

<lg xml:id="HJm_5.19">
<l><seg type="pāda" n="a">ity uktvā khaḍgam ākṛṣya</seg> <seg type="pāda" n="b">brāhmaṇasyārpayan nṛpaḥ</seg> </l>
<l><seg type="pāda" n="c">mama cchindhi śiro vipra</seg> <seg type="pāda" n="d">proktavān iti cāvyathaḥ</seg> //</l>
</lg>

<lg xml:id="HJm_5.20">
<l><seg type="pāda" n="a">kva brāhmaṇaḥ kva hṛdayaṃ karuṇāparokṣaṃ</seg> <seg type="pāda" n="b">caṇḍālasaṃgatam ivāham anena manye</seg> </l>
<l><seg type="pāda" n="c">yajñopavītam iti tasya ciraṃ vicintya</seg> <seg type="pāda" n="d">viprasya vakṣasi salajjam ivāvatasthe</seg> //</l>
</lg>

<p>atha sa brāhmaṇa uvāca |
nāham amātyasuhṛdbandhujanaparivṛtasya bhavataḥ śaknomi śiraś chettum | ekākī bhavān bhavitum arhatīti | tataḥ sa rājā saśapathaṃ vinivartya taṃ bāṣpasalilapariplutākṣaṃ janasamūhaṃ tena nistriṃśapāṇinā brāhmaṇenānugamyamāno ratnagarbhaṃ nāmodyānam agamat | atha mahācandro 'mātya iti paridevanāparidīnākṣaram uvāca |</p>

<lg xml:id="HJm_5.21">
<l><seg type="pāda" n="a">apagataśirasaṃ nirīkṣituṃ</seg> <seg type="pāda" n="b">manujapatiṃ bata ko 'dya śakṣyati</seg> </l>
<l><seg type="pāda" n="c">upahatayajamānasatkriyaṃ</seg> <seg type="pāda" n="d">kratum iva puṇyajanair upaplutam</seg> //</l>
</lg>

<lg xml:id="HJm_5.22">
<l><seg type="pāda" n="a">idam avanibhujā vinādhunā</seg> <seg type="pāda" n="b">puram atidīnajanaṃ na bhāsyati</seg> </l>
<l><seg type="pāda" n="c">bhramadalikulasaṃkulaṃ gajaiḥ</seg> <seg type="pāda" n="d">salilam ivoddhṛtaphullapuṣkaram</seg> //</l>
</lg>

<lg xml:id="HJm_5.23">
<l><seg type="pāda" n="a">tad yāvad asya nṛpater na śṛṇomi mṛtyuṃ</seg> <seg type="pāda" n="b">prāṇān ahaṃ prathamam eva jahāmi tāvat</seg> </l>
<l><seg type="pāda" n="c">evaṃ vicintya sa samādhibalena dhīmān</seg> <seg type="pāda" n="d">svāyaṃbhuvīṃ gatim agāt svatanuṃ vihāya</seg> //</l>
</lg>

<lg xml:id="HJm_5.24">
<l><seg type="pāda" n="a">dhanyaḥ sa eva puruṣaḥ samavāpya saukhyaṃ</seg> <seg type="pāda" n="b">vṛttaṃ prakāśya jagatīndumarīciśubhram</seg> </l>
<l><seg type="pāda" n="c">prāptām avekṣya suhṛdāṃ mahatīṃ vipattiṃ</seg> <seg type="pāda" n="d">prāpnoti yaḥ prathamam eva śarīrabhaṅgam</seg> //</l>
</lg>

<p>atha ratnagarbham ākrīḍaṃ praviṣṭe rājani mahān ākrandaśabdo 'ntaḥpure samabhūt | praviśya ca tad udyānaṃ sa brāhmaṇas taṃ rājānam avocat | evam avasthitasya svastharūpasya bhavato nāham asiṃ kaṇṭhe pātayituṃ śaknomi | rājovāca | brāhmaṇa tato mām atra sadāpuṣpe campakatarau badhāna | sa ca tathā brāhmaṇaḥ kṛtavān | athodyānadevatās taṃ raudrakarmāṇam evam ūcuḥ |</p>

<lg xml:id="HJm_5.25">
<l><seg type="pāda" n="a">niśitaṃ vasudhābhartur</seg> <seg type="pāda" n="b">asiṃ katham anāgasaḥ</seg> </l>
<l><seg type="pāda" n="c">asya nāma jagadbandhos</seg> <seg type="pāda" n="d">tvaṃ kaṇṭhe pātayiṣyasi</seg> //</l>
</lg>

<lg xml:id="HJm_5.26">
<l><seg type="pāda" n="a">akāraṇakrauryavirūkṣamānasaḥ</seg> <seg type="pāda" n="b">śiro yadi cchetsyati bhūpater bhavān</seg> </l>
<l><seg type="pāda" n="c">tavāpy aśanyā sphuritasphuliṅgayā</seg> <seg type="pāda" n="d">śiraḥ kariṣyāma idaṃ vijarjaram</seg> //</l>
</lg>

<p>atha sa rājā tāḥ pramadavanadevatāḥ sānunayam iti vārayāmāsa | na khalu mama bhavatībhir anuttarāṃ saṃyaksaṃbodhiṃ jigamiṣor mahān antarāyaḥ karaṇīyaḥ | anumodanayā hi puṇyāptir bhavaty ato 'nyathā kuśalapakṣahānir eva |</p>

<lg xml:id="HJm_5.27">
<l><seg type="pāda" n="a">arthibhyo yācamānebhyo</seg> <seg type="pāda" n="b">dattānāṃ śirasāṃ mayā</seg> </l>
<l><seg type="pāda" n="c">amunā śirasādyedaṃ</seg> <seg type="pāda" n="d">sahasraṃ paripūryate</seg> //</l>
</lg>

<p>iti bodhisattvavacanam ākarṇya tā devatās tataḥ sthānāt pratijagmuḥ | atha sa rājā praṇidhim evam akarot |</p>

<lg xml:id="HJm_5.28">
<l><seg type="pāda" n="a">śiraḥpradānāt kuśalaṃ yad asmāc</seg> <seg type="pāda" n="b">cirāya vismāpitasarvalokāt</seg> </l>
<l><seg type="pāda" n="c">avāpya bodhiṃ mama tena śāntau</seg> <seg type="pāda" n="d">bhaveyur asthīni tilāṇukāni</seg> //</l>
</lg>

<lg xml:id="HJm_5.29">
<l><seg type="pāda" n="a">asmin pure bhadraśilābhidhāne</seg> <seg type="pāda" n="b">śirāṃsi dattāni mayā ca yasmin</seg> </l>
<l><seg type="pāda" n="c">sthāne bhavet tatra mano'bhirāme</seg> <seg type="pāda" n="d">stūpo mahān dehabhṛtāṃ hitāya</seg> //</l>
</lg>

<lg xml:id="HJm_5.30">
<l><seg type="pāda" n="a">iti kṛtapraṇidher vasudhāpater</seg> <seg type="pāda" n="b">akaruṇaḥ karuṇāmṛducetasaḥ</seg> </l>
<l><seg type="pāda" n="c">sa bhujagadyutinā sahasāsinā</seg> <seg type="pāda" n="d">kamalavan mukhapaṅkajam acchinat</seg> //</l>
</lg>

<lg xml:id="HJm_5.31">
<l><seg type="pāda" n="a">chinne tataḥ śirasi bhūmipateḥ kṣaṇena</seg> <seg type="pāda" n="b">nirmuktaphullakusumāśrukaṇānubaddhāḥ</seg> </l>
<l><seg type="pāda" n="c">jaghnuḥ svapallavakarair anilāvadhūtair</seg> <seg type="pāda" n="d">ātmānam utsukatayeva latātaruṇyaḥ</seg> //</l>
</lg>

<lg xml:id="HJm_5.32">
<l><seg type="pāda" n="a">nirbhinnaphenavalayaṃ pavanena vātā</seg><seg type="pāda" n="b">vyālolavīcibhujakampitapadmavaktram</seg> </l>
<l><seg type="pāda" n="c">tasminn abhūd upavane nalinīvadhūnāṃ</seg> <seg type="pāda" n="d">vṛndaṃ saśokam iva ṣaṭpadakūjitena</seg> //</l>
</lg>

<lg xml:id="HJm_5.33">
<l><seg type="pāda" n="a">diṣṭāntaṃ gatavati rājñi rājadhānī</seg> <seg type="pāda" n="b">niḥśrīkapracurajanākulā na reje</seg> </l>
<l><seg type="pāda" n="c">niḥśabdastimitaśarāricakravākā</seg> <seg type="pāda" n="d">yāte 'staṃ divasakare mṛṇālinīva</seg> //</l>
</lg>

<lg xml:id="HJm_5.34">
<l><seg type="pāda" n="a">atha gatavati tasmin bhūbhuji brahmabhūyaṃ</seg> <seg type="pāda" n="b">calati jaladhivelā nisvanākrandavatyāḥ</seg> </l>
<l><seg type="pāda" n="c">ruditam iva pṛthivyā dūram utkṣipya tuṅgau</seg> <seg type="pāda" n="d">kapiladhavalabhāsau merukailāsabāhū</seg> //</l>
</lg>

<p>sa ca brāhmaṇas tatkeśeṣu śiraḥ samavalambya tasmād upavanān nirgantum ārebhe | tato bhadraśilānivāsī janaḥ śokavaśād evam uvāca |</p>

<lg xml:id="HJm_5.35">
<l><seg type="pāda" n="a">siṃhāsanasthasya nṛpasya bhṛtyair</seg> <seg type="pāda" n="b">yad unmukhair dṛṣṭam udīrṇaharṣaiḥ</seg> </l>
<l><seg type="pāda" n="c">tan nīyate mlānasaroruhābhaṃ</seg> <seg type="pāda" n="d">dvijena keśeṣu śiro gṛhītam</seg> //</l>
</lg>

<p>api ca |</p>

<lg xml:id="HJm_5.36">
<l><seg type="pāda" n="a">yaḥ pūrvācalasaṃsthitasya śaśinaḥ śobhāṃ vahan bhūyasīṃ</seg> <seg type="pāda" n="b">dṛṣṭaḥ sādaram unmukhaiḥ karivaraskandhasthito rājabhiḥ</seg> </l>
<l><seg type="pāda" n="c">kaṇṭhacchedavisārisāndrarudhiravyādigdhavakṣaḥsthalaḥ</seg> <seg type="pāda" n="d">śyenaiḥ so 'yam adhomukhaiḥ kṣitipatir bhrāmyadbhir ālokyate</seg> //</l>
</lg>

<lg xml:id="HJm_5.37">
<l><seg type="pāda" n="a">dīnāś citāṃ sumahatīṃ sacivā rudantaḥ</seg> <seg type="pāda" n="b">karpūracandanaturuṣkavatīṃ vidhāya</seg> </l>
<l><seg type="pāda" n="c">tasmin niveśya nṛpatiṃ vyajanānilena</seg> <seg type="pāda" n="d">mantrair hutaṃ hutavahaṃ jvalayāṃ babhūvuḥ</seg> //</l>
</lg>

<p>atha tāṃ jvalantīṃ citām ālokya paridevamānaḥ sa janakāya evam avocat| aho bhagavaty anityatā nāma nirviśeṣā |</p>

<lg xml:id="HJm_5.38">
<l><seg type="pāda" n="a">mandaṃ dattavilepanā śaśabhṛtaḥ kāntiṃ harantī purā</seg> <seg type="pāda" n="b">yā spṛṣṭā pramadāṅgulīkisalayair gorocanādhāribhiḥ</seg> </l>
<l><seg type="pāda" n="c">seyaṃ pātitavāsavadhvajanibhā rājñaḥ śamālambinī</seg> <seg type="pāda" n="d">lolābhiḥ parimṛśyate hutavahajvālāṅgulībhis tanuḥ</seg> //</l>
</lg>

<p>tad evaṃ svaśiraḥparityāgo 'py askhalitamanasā bodhisattvabhūtena bhagavatā kṛta iti vicintya bodhim icchatānyenāpi tyāgaparāyaṇena sādhunā bhavitavyam iti |</p>

<lg xml:id="HJm_5.39">
<l><seg type="pāda" n="a">ācakhyau bhagavāṃś cedam</seg> <seg type="pāda" n="b">arhatām arhatāṃ varaḥ</seg> </l>
<l><seg type="pāda" n="c">jātakaṃ jitasaṃsāra</seg><seg type="pāda" n="d">mahāduḥkhaparaṃparaḥ</seg> //</l>
</lg>

<lg xml:id="HJm_5.40">
<l><seg type="pāda" n="a">tadā candraprabho nāma</seg> <seg type="pāda" n="b">babhūvāhaṃ mahīpatiḥ</seg> </l>
<l><seg type="pāda" n="c">amātyaḥ śāriputro 'bhūd</seg> <seg type="pāda" n="d">devadattaś ca sa dvijaḥ</seg> //</l>
</lg>

<trailer>|| candraprabhajātakam pañcamam ||</trailer>
</div>
<div type="jātaka" n="6">
<head>6. Rūpyāvatī</head>
<lg xml:id="HJm_6.1" n="HJm_6.1*">
<l>strītve 'pi bodhisattvaś chittvā māṃsaṃ dadau nijād dehāt /</l>
<l>kim utādhikasattvabale parārthakuśale manuṣyatve //</l>
</lg>

<p>tadyathānuśrūyate
vividhopavanaśyāmaparyantā dhanadāyamānavaṇigjanaparipūrṇavipaṇimārgā gāndhāraviṣayatilakabhūtā vibhūṣaṇam iva kṣiter utpalāvatī nāma rājadhānī yeyaṃ puṣkalāvatīty adhunā khyātā | tasyāṃ ca bodhisattvaḥ prathamayauvanopacīyamānakāntilāvaṇyaśobhā devateva svabhavanasya rūpyāvatī nāma strī babhūva |</p>

<lg xml:id="HJm_6.2">
<l><seg type="pāda" n="a">upaśāntatayā paropakāra</seg><seg type="pāda" n="b">pratipattyā manasaś ca pāṭavena</seg> </l>
<l><seg type="pāda" n="c">ativismayakāriṇī janānāṃ</seg> <seg type="pāda" n="d">karuṇā mūrtimatīva sā babhāse</seg> //</l>
</lg>

<p>atha kadācit tatra deśe kuśalamūlakṣayāt parikṣīṇakośakoṣṭhāgārāvalokanaparidīnajanam aruṇasārathikiraṇasaṃtāpavilīnasāvaśeṣahimagirituhinam atuhinatayā pariśuṣyatsaritsalilam asalilatayā ca parimlānakedāraṃ tadavalokanaviṣaṇṇakṛṣīvalajanam aparipūrṇātithimanoratham atidurbalagopālānugamyamānaparetāvaśeṣaviralagogaṇam āhāraparāyaṇadaridrajanam asajjanasaṃgatam iva pīḍākaram atimahad durbhikṣam abhavat |</p>

<lg xml:id="HJm_6.3">
<l><seg type="pāda" n="a">vinimagnamanojñacūcukāḥ</seg> <seg type="pāda" n="b">śucicāmīkarakumbhasaṃnibhāḥ</seg> </l>
<l><seg type="pāda" n="c">kaṭhinatvam anandhasāṃ jahuḥ</seg> <seg type="pāda" n="d">pramadānāṃ guravaḥ payodharāḥ</seg> //</l>
</lg>

<lg xml:id="HJm_6.4">
<l><seg type="pāda" n="a">parihīnamṛjāsu bibhratīṣv</seg> <seg type="pāda" n="b">adhikaṃ bāhulatāsu tānavam</seg> </l>
<l><seg type="pāda" n="c">agaman paridīnacakṣuṣāṃ</seg> <seg type="pāda" n="d">śithilatvaṃ valayāni yoṣitām</seg> //</l>
</lg>

<lg xml:id="HJm_6.5">
<l><seg type="pāda" n="a">parirūkṣaśiroruhākulāni</seg> <seg type="pāda" n="b">kṣaṇadābhaṅgaśaśāṅkadhūsarāṇi</seg> </l>
<l><seg type="pāda" n="c">vadanāni babhūvur aṅganānāṃ</seg> <seg type="pāda" n="d">vigatabhrūlalitasmitodayāni</seg> //</l>
</lg>

<lg xml:id="HJm_6.6">
<l><seg type="pāda" n="a">upalipya mṛdā gṛhāntarālaṃ</seg> <seg type="pāda" n="b">śiśave paryuṣitaṃ pradāya bhojyam</seg> </l>
<l><seg type="pāda" n="c">gṛhiṇī na tathātmanānutepe</seg> <seg type="pāda" n="d">gṛhiṇaṃ vīkṣya yathā kṣudhāvasannam</seg> //</l>
</lg>

<lg xml:id="HJm_6.7">
<l><seg type="pāda" n="a">mṛtavatsatayā nirastacārī</seg> <seg type="pāda" n="b">kavalavyāhṛtikampamānasāsnā</seg> </l>
<l><seg type="pāda" n="c">gṛhiṇīṃ gṛham āgatā vanād gaur</seg> <seg type="pāda" n="d">adhikaṃ sāśruvilocanāṃ cakāra</seg> //</l>
</lg>

<lg xml:id="HJm_6.8">
<l><seg type="pāda" n="a">paridurbalatāṃ kramād gatānām</seg> <seg type="pāda" n="b">atṛṇāhāratayā śanairgatīnām</seg> </l>
<l><seg type="pāda" n="c">adhikaṃ śithilatvam āgateṣu</seg> <seg type="pāda" n="d">kṣayam ūdhaḥsu gavāṃ payo jagāma</seg> //</l>
</lg>

<lg xml:id="HJm_6.9">
<l><seg type="pāda" n="a">ādaśya kiṃcid adharaṃ paridurbalena</seg> <seg type="pāda" n="b">lāṅgūlamūlam avalambya samākulena</seg> </l>
<l><seg type="pāda" n="c">uccikṣipe katham api prakaṭāsthisaṃdhir</seg> <seg type="pāda" n="d">gopālakena jaratī surabhiḥ kṛśāṅgī</seg> //</l>
</lg>

<lg xml:id="HJm_6.10">
<l><seg type="pāda" n="a">kṣīṇānnapāno mṛtagodhano 'pi</seg> <seg type="pāda" n="b">paṭaccaraprāvṛtapāṇḍugātraḥ</seg> </l>
<l><seg type="pāda" n="c">jano na tasmin viṣaye vimoktuṃ</seg> <seg type="pāda" n="d">gṛhān nivāsopahataḥ śaśāka</seg> //</l>
</lg>

<p>atha rūpyāvatī kvacid avacarake prasūtivaśād adhikataraprajvalitakṣudagnisaṃtāpitaśarīrāṃ nimnatarakapolanayanakukṣirandhrām abhivyaktaparśukāpaṅktim atimalinajarjaravasanasaṃvṛtāṅgīm ātmasnehagauravād apetatanayasnehāṃ tad evāpatyaṃ jighāṃsantīṃ kāṃcit sairandhrīm apaśyat | ālokya ca tām uktavatī | bhagini kim idam atinṛśaṃsaṃ karma kartukāmāsīti | sā yoṣid evam acintayat | iyaṃ khalu rūpyāvatī dānaśīlā karuṇāvatī ca | tato yady aham asyāḥ kathayeyam imaṃ vṛttāntaṃ niyatam eṣā mama kṣutpratīkāraṃ kuryād iti vicintyovāca | bhagini bāḍham asmi prasavābhivṛddhena kṣudagninā parigataśarīrā | tad icchāmi putrakam imaṃ bhakṣayitum iti |</p>

<lg xml:id="HJm_6.11">
<l><seg type="pāda" n="a">sutam apy aurasaṃ nāma</seg> <seg type="pāda" n="b">dviṣantam iva paśyatām</seg> </l>
<l><seg type="pāda" n="c">ātmasneho hi sattvānāṃ</seg> <seg type="pāda" n="d">dharmādharmau na paśyati</seg> //</l>
</lg>

<p>atha rūpyāvatī karuṇāpravartitabāṣpāvilalocanotpalā tāṃ striyam iti babhāṣe |</p>

<lg xml:id="HJm_6.12">
<l><seg type="pāda" n="a">karuṇarodanamātravibhāvita</seg><seg type="pāda" n="b">vyatham imaṃ kuṭilākulakeśakam</seg> </l>
<l><seg type="pāda" n="c">akaruṇe katham atsyasi bālakaṃ</seg> <seg type="pāda" n="d">hariṇaśāvamanoharanetrakam</seg> //</l>
</lg>

<lg xml:id="HJm_6.13">
<l><seg type="pāda" n="a">drutagatipracaloccaśikhaṇḍake</seg> <seg type="pāda" n="b">kṣitirajaḥparuṣekṣaṇapakṣmaṇi</seg> </l>
<l><seg type="pāda" n="c">parasute 'pi śiśau mṛducetasāṃ</seg> <seg type="pāda" n="d">bhavati vatsalatā khalu yoṣitām</seg> //</l>
</lg>

<lg xml:id="HJm_6.14">
<l><seg type="pāda" n="a">hasitavisphuritādharapallavaṃ</seg> <seg type="pāda" n="b">kṛtaviśeṣakam āyatalocanam</seg> </l>
<l><seg type="pāda" n="c">katham idaṃ skhalitākulasaṃkathaṃ</seg> <seg type="pāda" n="d">sutamukhaṃ na nirīkṣitum icchasi</seg> //</l>
</lg>

<lg xml:id="HJm_6.15">
<l><seg type="pāda" n="a">kurvantam aśvagamanābhinayaṃ śiśutvād</seg> <seg type="pāda" n="b">daṇḍāśvakasthamalinākulakākapakṣam</seg> </l>
<l><seg type="pāda" n="c">hāsasphuraddaśanakuḍmalapaṅktiśobhaṃ</seg> <seg type="pāda" n="d">kā yoṣid icchati vilokayituṃ na putram</seg> //</l>
</lg>

<lg xml:id="HJm_6.16">
<l><seg type="pāda" n="a">vyākośatuṇḍakam udānanavīkṣamāṇam</seg> <seg type="pāda" n="b">āhārakāṅkṣiṇam udīritarūkṣaśabdam</seg> </l>
<l><seg type="pāda" n="c">puṣṇāti śāvam anugāminam ādareṇa</seg> <seg type="pāda" n="d">kākī kṣudhā parigatāpi satī kim u strī</seg> //</l>
</lg>

<p>api ca | kadācid ayaṃ janaḥ śrutvā kopavaśād iyaṃ sā putraghātinīti piśācīm iva bhavatīm asmād deśān nirvāsayet tato viramyatām asmāt sāhasād iti |</p>

<lg xml:id="HJm_6.17">
<l><seg type="pāda" n="a">mṛgaśāvam iva vyāghrī</seg> <seg type="pāda" n="b">bhakṣayitvemam arbhakam</seg> </l>
<l><seg type="pāda" n="c">kathaṃ prajvalitān pāpe</seg> <seg type="pāda" n="d">bhakṣayiṣyasy ayoguḍān</seg> //</l>
</lg>

<p>sā provāca | kiṃ karavāṇi bhagini yan na śaknomi soḍhum enaṃ sarvāṅgīṇaṃ kṣudagnim iti | atha rūpyāvatīttham acintayat | yadi nāmāham enaṃ bālakam ādāya yāsyāmi niyatam eṣā prāṇaviyogam eṣyati | athāsyāḥ kṣutpratīkārārtham annam aticirād āneṣyāmi tata eṣā putrakam imaṃ prāṇair viyojayiṣyati |</p>

<lg xml:id="HJm_6.18">
<l><seg type="pāda" n="a">kālātītaṃ niṣphalaṃ karma kurvan</seg> <seg type="pāda" n="b">mohāl lokaḥ kevalaṃ khedam eti</seg> </l>
<l><seg type="pāda" n="c">voḍhuṃ yuktaṃ tāvad evātapatraṃ</seg> <seg type="pāda" n="d">tigmajyotir yāvad astaṃ na yāti</seg> //</l>
</lg>

<p>tad idam atra prāptakālaṃ svamāṃsenaināṃ prīṇayiṣyāmīti ||</p>

<lg xml:id="HJm_6.19">
<l><seg type="pāda" n="a">asārāt sāram ādeyaṃ</seg> <seg type="pāda" n="b">śarīrāt pātukād itaḥ</seg> </l>
<l><seg type="pāda" n="c">srotobhinnacalanmūlāt</seg> <seg type="pāda" n="d">phalaṃ taṭataror iva</seg> //</l>
</lg>

<p>tataḥ sā yoṣit punar uvāca | bhagini gamyatāṃ nāhaṃ tava purastād imaṃ bālakaṃ pramāpayituṃ śaknomi | atha rūpyāvatī tām avocat | ānīyatāṃ tāvad yadi te kiṃcid atra śastram asti | sā ca rūpyāvatyāḥ śastram arpayāmāsa |</p>

<lg xml:id="HJm_6.20">
<l><seg type="pāda" n="a">chittvā tataḥ stanayugaṃ niśitena tena</seg> <seg type="pāda" n="b">śastreṇa hemakalaśākṛti vāntaraktam</seg> </l>
<l><seg type="pāda" n="c">tasyai dadau yuvataye kṣudupaplutāyai</seg> <seg type="pāda" n="d">rūpyāvatī svatanuduḥkham acintayantī</seg> //</l>
</lg>

<lg xml:id="HJm_6.21">
<l><seg type="pāda" n="a">haranti prāṇināṃ duḥkham</seg> <seg type="pāda" n="b">ātmaduḥkhānapekṣiṇaḥ</seg> </l>
<l><seg type="pāda" n="c">paraduḥkhena bādhyante</seg> <seg type="pāda" n="d">na svaduḥkhena te yataḥ</seg> //</l>
</lg>

<p>tac ca stanayugaṃ tasyai yoṣite pradāya rūpyāvatī svabhavanāntaraṃ praviveśa |</p>

<lg xml:id="HJm_6.22">
<l><seg type="pāda" n="a">stanadvayacchedavisāriśoṇita</seg><seg type="pāda" n="b">pradigdhahārāmbaramekhalāguṇā</seg> </l>
<l><seg type="pāda" n="c">vapuṣmatī lohitacandanārcitā</seg> <seg type="pāda" n="d">babhūva hemapratimeva sāṅganā</seg> //</l>
</lg>

<p>atha rūpyāvatīṃ bhartā sasaṃbhramam utthāyāsanāt papraccha |</p>

<lg xml:id="HJm_6.23">
<l><seg type="pāda" n="a">kenedaṃ tava kalyāṇam</seg> <seg type="pāda" n="b">akalyāṇena sundari</seg> </l>
<l><seg type="pāda" n="c">śarīraṃ rākṣaseneva</seg> <seg type="pāda" n="d">kṛtaṃ kṛttapayodharam</seg> //</l>
</lg>

<p>sā taṃ vṛttāntaṃ patye nivedya punar uvāca | śīghram āryaputras tasyai prasavābhivardhitakṣudagnaye yoṣite dātum arhaty annapānam iti | sa ca rūpyāvatībhartā vismitamanās tathety abhidhāya |</p>

<lg xml:id="HJm_6.24">
<l><seg type="pāda" n="a">susvādu sarvapātrīṇaṃ</seg> <seg type="pāda" n="b">karuṇāpātrabhūtayā</seg> </l>
<l><seg type="pāda" n="c">tayoktaṃ prāhiṇod annaṃ</seg> <seg type="pāda" n="d">tasyai durgatayoṣite</seg> //</l>
</lg>

<lg xml:id="HJm_6.25">
<l><seg type="pāda" n="a">atha sā janatālokya</seg> <seg type="pāda" n="b">rūpyāvatyās tad adbhutam</seg> </l>
<l><seg type="pāda" n="c">vismayāc cālayāmāsa</seg> <seg type="pāda" n="d">muhur aṅgulipallavān</seg> //</l>
</lg>

<lg xml:id="HJm_6.26">
<l><seg type="pāda" n="a">idaṃ cābhidadhau lokas</seg> <seg type="pāda" n="b">tāṃ tavānena karmaṇā</seg> </l>
<l><seg type="pāda" n="c">tyāge protsāhitaṃ nūnaṃ</seg> <seg type="pāda" n="d">ceto matsariṇām api</seg> //</l>
</lg>

<lg xml:id="HJm_6.27">
<l><seg type="pāda" n="a">dānapāramitā yāsau</seg> <seg type="pāda" n="b">śrūyate bodhim icchatām</seg> </l>
<l><seg type="pāda" n="c">sā tvaṃ lokopakārāya</seg> <seg type="pāda" n="d">dhruvaṃ mūrtimatī sthitā</seg> //</l>
</lg>

<lg xml:id="HJm_6.28">
<l><seg type="pāda" n="a">strītvaṃ kvedaṃ buddhir eṣā kva tīkṣṇā</seg> <seg type="pāda" n="b">kvāyaṃ tyāgaḥ saukumāryaṃ kva cedam</seg> </l>
<l><seg type="pāda" n="c">asyāḥ sādhvyāḥ sarvadānātigena</seg> <seg type="pāda" n="d">tyāgenānye hrepitās tyāgavantaḥ</seg> //</l>
</lg>

<p>atha rūpyāvatyā bhartā satyādhiṣṭhānam iti cakāra |</p>

<lg xml:id="HJm_6.29">
<l><seg type="pāda" n="a">yathā nānyasya puṃso 'pi</seg> <seg type="pāda" n="b">śrūyate dānam īdṛśam</seg> </l>
<l><seg type="pāda" n="c">tathā tenāśu satyena</seg> <seg type="pāda" n="d">stāṃ me patnyāḥ payodharau</seg> //</l>
</lg>

<lg xml:id="HJm_6.30">
<l><seg type="pāda" n="a">ity ukte gṛhiṇā tena</seg> <seg type="pāda" n="b">satyādhiṣṭhānakāriṇā</seg> </l>
<l><seg type="pāda" n="c">stanabhārālasaṃ tasyā</seg> <seg type="pāda" n="d">vakṣaḥ punar ajāyata</seg> //</l>
</lg>

<lg xml:id="HJm_6.31">
<l><seg type="pāda" n="a">lokasya dānasalilena tṛṣaṃ harantī</seg> <seg type="pāda" n="b">dantāṃśukesaramanoharavaktrapadmā</seg> </l>
<l><seg type="pāda" n="c">tasmin pure gurupayodharacakravākā</seg> <seg type="pāda" n="d">rūpyāvatīkamalinī punar ābabhāse</seg> //</l>
</lg>

<p>atha surapatiḥ kiṃ punar anena sarvalokatyāgātiśāyinā tyāgena rūpyāvatī mām amarapurāt pracyāvya svayam eva devādhipatyaṃ kartukāmā syād iti vicintya sāśaṅkamanās tasyās taṃ bhāvaṃ jijñāsamānaḥ prasāritajaladharapaṭalābhinīlam antarīkṣam avagāhyotpalāvatīṃ rājadhānīm avatīrya mṛṇālasūtradhavalayajñopavītābhyalaṃkṛtavakṣaḥsthalaṃ kaṇṭheguṇīkṛtākṣamālam abalānayanaśabalakṛṣṇājinatiraskṛtaskandhaikadeśaṃ dakṣiṇakaravinyastapallavapuṭakaṃ dvijātirūpam abhinirmāya bhikṣārthī nāma rūpyāvatyā bhavanam āgamat | atha rūpyāvatī vividhaṃ bhakṣyabhojyam ādāya śakrāya dvijātimūrtaye prāyacchat | prastāvapūrvakaṃ caināṃ surapatir uvāca |</p>

<lg xml:id="HJm_6.32">
<l><seg type="pāda" n="a">tava stanaparityāga</seg><seg type="pāda" n="b">saṃbhūtena visāriṇā</seg> </l>
<l><seg type="pāda" n="c">śaṅkhacchedāvadātena</seg> <seg type="pāda" n="d">yaśasālaṃkṛtaṃ jagat</seg> //</l>
</lg>

<lg xml:id="HJm_6.33">
<l><seg type="pāda" n="a">kim aindram amunā sthānaṃ</seg> <seg type="pāda" n="b">tapasā vijigīṣase</seg> </l>
<l><seg type="pāda" n="c">kutūhalavaśād bhadre</seg> <seg type="pāda" n="d">pṛcchāmi bhavatīm aham</seg> //</l>
</lg>

<lg xml:id="HJm_6.34">
<l><seg type="pāda" n="a">ācakhye surapataye 'tha sā yathāvad</seg> <seg type="pāda" n="b">vāñchāmi tribhuvanaśāntaye jinatvam</seg> </l>
<l><seg type="pāda" n="c">etena dvija mama sūnṛtena sadyaḥ</seg> <seg type="pāda" n="d">puṃbhāvo jagati guṇāśrayas tathāstu</seg> //</l>
</lg>

<lg xml:id="HJm_6.35">
<l><seg type="pāda" n="a">ity ukte vacasi jagāma sā naratvaṃ</seg> <seg type="pāda" n="b">śakro 'pi svapuram agāt pratītacetāḥ</seg> </l>
<l><seg type="pāda" n="c">nirvṛttaṃ jagati tad adbhutaṃ viditvā</seg> <seg type="pāda" n="d">lokaś ca sthirataraniścayo babhūva</seg> //</l>
</lg>

<lg xml:id="HJm_6.36">
<l><seg type="pāda" n="a">śmaśrūdgamaṃ praviralāñjanacūrṇanīlam</seg> <seg type="pāda" n="b">āvirbhavantam avalokya tadānanendau</seg> </l>
<l><seg type="pāda" n="c">sadyaḥ payodharayugaṃ gajakumbhapīnam</seg> <seg type="pāda" n="d">antardadhe pṛthuni vakṣasi lajjayeva</seg> //</l>
</lg>

<p>bodhisattvasya ca rūpyāvata iti loke nāma prakhyātim agāt | athotpalāvatyāṃ rājadhānyāṃ kadācid aputro rājā pañcatvam upajagāma | kālagate ca tasmin rājani rāhugṛhītarajanikareva niśīthinī sā purī na rarāja | rājavināśābhivṛddhaśokāś cāmātyāḥ keṣucid ahaḥsv atīteṣu śuddhāntajanam āśvāsya pauravargam evam ūcuḥ | anāyakatvād ayaṃ deśaḥ kadācid arātibhir āgatya niḥsvāpateyaḥ kriyeta | pradīptagṛhanirvāpaṇāya kūpakhananam iva cātītakālam āyāsahetur eva ca naḥ samīhitaṃ syād iti | tad idam atra prāptakālam ayaṃ rūpyāvataḥ kumāraḥ sakalarājalakṣaṇopeta ābhigāmikaguṇasaṃpannaś ca tad imam evādhipatyāyābhiṣekṣyāma iti |</p>

<lg xml:id="HJm_6.37">
<l><seg type="pāda" n="a">tasyābhiṣekam atha cakrur udīrṇaharṣāḥ</seg> <seg type="pāda" n="b">paurāḥ paropakṛtitatparamānasasya</seg> </l>
<l><seg type="pāda" n="c">sārdhaṃ ca cāmarayugena mano'bhirāmam</seg> <seg type="pāda" n="d">uccikṣipe parijanena sitātapatram</seg> //</l>
</lg>

<lg xml:id="HJm_6.38">
<l><seg type="pāda" n="a">tac cakrire vipaṇitoraṇabaddhamālaṃ</seg> <seg type="pāda" n="b">śailālinām abhinayena mano'bhirāmam</seg> </l>
<l><seg type="pāda" n="c">gandhāmbusekasurabhīkṛtamārgarathyaṃ</seg> <seg type="pāda" n="d">paurāḥ kuberabhavanena puraṃ samānam</seg> //</l>
</lg>

<lg xml:id="HJm_6.39">
<l><seg type="pāda" n="a">kāle jalaṃ jaladharāḥ pradaduḥ prakāmam</seg> <seg type="pāda" n="b">ītiḥ kadācid api na vyasanaṃ cakāra</seg> </l>
<l><seg type="pāda" n="c">tatra praśāsati nayena mahīṃ mahīśe</seg> <seg type="pāda" n="d">śuśrāva duḥkham iti naiva janaḥ kadācit</seg> //</l>
</lg>

<lg xml:id="HJm_6.40">
<l><seg type="pāda" n="a">kṛṣyā vinā bahuphalaḥ kalamo babhūva</seg> <seg type="pāda" n="b">vṛkṣāḥ sadā kusumabhūriphalā babhūvuḥ</seg> </l>
<l><seg type="pāda" n="c">tasmin surājani pṛthāv iva pāti rājyam</seg> <seg type="pāda" n="d">usrāḥ svayaṃ duduhire 'tanudugdhadhārāḥ</seg> //</l>
</lg>

<lg xml:id="HJm_6.41">
<l><seg type="pāda" n="a">acchinnadānaparipūrṇamanorathena</seg> <seg type="pāda" n="b">śaktitrayodayavatā vijitendriyeṇa</seg> </l>
<l><seg type="pāda" n="c">nānāguṇābharaṇabhūṣitavigraheṇa</seg> <seg type="pāda" n="d">rājanvatī kṣitir abhūt kṣitipena tena</seg> //</l>
</lg>

<lg xml:id="HJm_6.42">
<l><seg type="pāda" n="a">āruhya so &#8216;tha maṇicāru narendrasiṃhaḥ</seg> <seg type="pāda" n="b">siṃhāsanaṃ nṛpanamaskṛtapādapadmaḥ</seg> </l>
<l><seg type="pāda" n="c">padmānukārivadanaḥ pravivekadharmo</seg> <seg type="pāda" n="d">dharmaṃ dideśa paramārthaphalaṃ janāya</seg> //</l>
</lg>

<lg xml:id="HJm_6.43">
<l><seg type="pāda" n="a">dānasya paśyata vipākamahattvam etad</seg> <seg type="pāda" n="b">atraiva me yuvatitām apanīya yena</seg> </l>
<l><seg type="pāda" n="c">udbhāvitaṃ prathitajanmaphalaṃ trivargaṃ</seg> <seg type="pāda" n="d">lokādhipatyaramaṇīyam idaṃ naratvam</seg> //</l>
</lg>

<lg xml:id="HJm_6.44">
<l><seg type="pāda" n="a">dānadrumāt kusumamātram idaṃ prasūtam</seg> <seg type="pāda" n="b">anyad bhaviṣyati phalaṃ vipulaṃ paratra</seg> </l>
<l><seg type="pāda" n="c">etad vicārya bahudhārthivasundharāyāṃ</seg> <seg type="pāda" n="d">śīlāmalān akhiladānanidhīn nidhatta</seg> //</l>
</lg>

<lg xml:id="HJm_6.45">
<l><seg type="pāda" n="a">na syur guṇapayaḥsiktā</seg> <seg type="pāda" n="b">yady arthikṣetrabhūmayaḥ</seg> </l>
<l><seg type="pāda" n="c">dātā dānaphalākāṅkṣī</seg> <seg type="pāda" n="d">dānabījaṃ kva ropayet</seg> //</l>
</lg>

<lg xml:id="HJm_6.46">
<l><seg type="pāda" n="a">bandhubhyo ye 'tiricyante</seg> <seg type="pāda" n="b">kīrtipuṇyapradāyinaḥ</seg> </l>
<l><seg type="pāda" n="c">trāsayet ko 'rthinaḥ prājño</seg> <seg type="pāda" n="d">bhrūbhaṅgabhujagena tān</seg> //</l>
</lg>

<lg xml:id="HJm_6.47">
<l><seg type="pāda" n="a">ekaḥ prāha giraṃ muhuḥ stutimatīm ekas tu rūkṣākṣarām</seg> <seg type="pāda" n="b">ekaḥ sādaram īkṣate dhanamadāt sāvajñam evāparaḥ</seg> </l>
<l><seg type="pāda" n="c">ekaḥ sādhu dadāti puṇyayaśasī vastv ekam evāparo</seg> <seg type="pāda" n="d">dūraṃ māṃ prati yācitā vijayate dātāram ebhir guṇaiḥ</seg> //</l>
</lg>

<lg xml:id="HJm_6.48">
<l><seg type="pāda" n="a">diśaḥ kartavyāś ced guṇakusumamālāsurabhayaḥ</seg> <seg type="pāda" n="b">punar bhoktuṃ hṛdyaṃ phalam atanu vāñchāsti yadi vā</seg> </l>
<l><seg type="pāda" n="c">ataḥ saṃropyantāṃ praṇayijanabhūmāv udayino</seg> <seg type="pāda" n="d">mahākīrticchāyāḥ pratidivasam evārthataravaḥ</seg> //</l>
</lg>

<lg xml:id="HJm_6.49">
<l><seg type="pāda" n="a">varṣāṇi ṣaṣṭim atha lokam anupraviśya</seg> <seg type="pāda" n="b">kṛtvārthināṃ guṇavatāṃ ca sukhāny abhīkṣṇam</seg> </l>
<l><seg type="pāda" n="c">kīrtyā diśaḥ kumudapāṇḍurayāvabhāsya</seg> <seg type="pāda" n="d">janmāntaraṃ gurubalaḥ sa nṛpo jagāma</seg> //</l>
</lg>

<p>tad evaṃ strītve 'pi tena bhagavatā svamāṃsāni dattāni ko nāma manuṣyabhūto bāhye vastuny apekṣāṃ kuryād iti tyāgijanaprotsāhanāya varṇanīyam iti |</p>

<trailer>|| rūpyāvatījātakaṃ ṣaṣṭham ||</trailer>
</div>
<div type="jātaka" n="7">
<head>7 Śreṣṭhijātakam</head>
<lg xml:id="HJm_7.1" n="HJm_7.1*">
<l>bahiraṅgam api dravyaṃ kṛcchrād guṇine 'pi dīyate nīcaiḥ /</l>
<l>priyam api dehaṃ santas tiryagbhyo pi prayacchanti //</l>
</lg>

<p>tadyathānuśrūyate
śrūyamāṇamanoharāyāṃ dṛśyamānavismayakarāyām uttarāpathasārabhūtāyāṃ vikasitakamalotpalavanābhyalaṅkṛtopavanāyāṃ pavanavidhūyamānasuragoṣṭhadhvajapatākāyāṃ utpalāvatyāṃ rājadhānyāṃ bodhisattvo 'nyatamad amarapuram iva pārijāta utpadyamānaḥ śreṣṭhikulam aśobhayat |
atha śreṣṭhī pradhānaputrajanmalabdhapramodaḥ pravṛttacitrotsavaviśeṣe vividhātodyadhvaniśravaṇapranṛttamayūrābhyalaṅkṛtājire balisakhamadhuparisravanmadābhirajyamānayuvatikapole maṇitoraṇāvabadhyamānavividhasurabhisraji priyākhyānapratītaparijane svabhavane samanvitasuhṛdbandhuvarge mahad arthibhyo viśrāṇanam adāt |</p>

<lg xml:id="HJm_7.2">
<l><seg type="pāda" n="a">śreṣṭhyātmajasya prabhayā himāṃśor</seg> <seg type="pāda" n="b">ahāri kāntiḥ paritaḥ sphurantyā</seg> </l>
<l><seg type="pāda" n="c">yatas tato 'sya svajano 'nurūpaṃ</seg> <seg type="pāda" n="d">cakāra candraprabha eva nāma</seg> //</l>
</lg>

<p>taṃ ca pitā bālaśaśinam iva pratidivasam upacīyamānakāntiśobham anyatamasmai śrutaśīlādiguṇaprakāśanāmne śāstrakāvyakalāgrahaṇāya gurave nivedayām āsa |</p>

<lg xml:id="HJm_7.3">
<l><seg type="pāda" n="a">tadantevāsino so 'tha</seg> <seg type="pāda" n="b">medhayā ca śrutena ca</seg> </l>
<l><seg type="pāda" n="c">nācireṇaiva kālena</seg> <seg type="pāda" n="d">vijigye vijitendriyaḥ</seg> //</l>
</lg>

<lg xml:id="HJm_7.4">
<l><seg type="pāda" n="a">tasya medhāṃ samālokya</seg> <seg type="pāda" n="b">sarvaśiṣyātiśāyinīm</seg> </l>
<l><seg type="pāda" n="c">sādhuvādaparaḥ praśne</seg> <seg type="pāda" n="d">gurur āsīt savismayaḥ</seg> //</l>
</lg>

<lg xml:id="HJm_7.5">
<l><seg type="pāda" n="a">bhinnāndhakārapaṭalā</seg> <seg type="pāda" n="b">prakāśitapathāpathā</seg> </l>
<l><seg type="pāda" n="c">vidyā tatrādhikaṃ reje</seg> <seg type="pāda" n="d">jyotsneva kumudākare</seg> //</l>
</lg>

<lg xml:id="HJm_7.6">
<l><seg type="pāda" n="a">divyena cakṣuṣā dṛṣṭvā</seg> <seg type="pāda" n="b">yaṃ yaṃ nidhim avāpa saḥ</seg> </l>
<l><seg type="pāda" n="c">prāyacchat prāptakalyāṇo</seg> <seg type="pāda" n="d">niḥśeṣaṃ taṃ tam arthine</seg> //</l>
</lg>

<lg xml:id="HJm_7.7">
<l><seg type="pāda" n="a">svasattvasadṛśaṃ tena</seg> <seg type="pāda" n="b">tathā dānam adīyata</seg> </l>
<l><seg type="pāda" n="c">nāśrūyanta yathā vāco</seg> <seg type="pāda" n="d">dehīti punar arthinām</seg> //</l>
</lg>

<p>atha tasya guros tāni pañcamātrāṇi śiṣyaśatāni candraprabham evam ūcuḥ |
aho praṇayinām upari bhavato mahatīm anukampāṃ manyāmahe |
yadi kaś cid arthī bhavantam asūn api mṛgayate niyamena tān tasmin bhavān prayacched iti |
bodhisattva uvāca |
mā maivaṃ yācanaka eva dātāram anukampayā viśinaṣṭi kutaḥ |</p>

<lg xml:id="HJm_7.8">
<l><seg type="pāda" n="a">pātrīkṛtya ya ātmānaṃ</seg> <seg type="pāda" n="b">dātṛśreyovidhitsayā</seg> </l>
<l><seg type="pāda" n="c">sahate prārthanāduḥkhaṃ</seg> <seg type="pāda" n="d">tādṛṅ nāsty anukampakaḥ</seg> //</l>
</lg>

<lg xml:id="HJm_7.9">
<l><seg type="pāda" n="a">kīrtim atra phalaṃ pretya</seg> <seg type="pāda" n="b">dvayam arthī prayacchati</seg> </l>
<l><seg type="pāda" n="c">dhanamātram adāt tasmāt</seg> <seg type="pāda" n="d">pradātuḥ sa viśiṣyate</seg> //</l>
</lg>

<lg xml:id="HJm_7.10">
<l><seg type="pāda" n="a">dehīti nigadann arthī</seg> <seg type="pāda" n="b">laghur ity abhidhīyate</seg> </l>
<l><seg type="pāda" n="c">nāstīti nigadan dātā</seg> <seg type="pāda" n="d">tato laghutaro nanu</seg> //</l>
</lg>

<lg xml:id="HJm_7.11">
<l><seg type="pāda" n="a">yātyantam upakārāya</seg> <seg type="pāda" n="b">dātuḥ kalpalatāyate</seg> </l>
<l><seg type="pāda" n="c">prakāśitaphalaślāghyā</seg> <seg type="pāda" n="d">sā laghvī katham arthitā</seg> //</l>
</lg>

<lg xml:id="HJm_7.12">
<l><seg type="pāda" n="a">yadi na syur amī jagadvibhūtyai</seg> <seg type="pāda" n="b">paritaḥ puṇyapayaḥsṛjo 'rthimeghāḥ</seg> </l>
<l><seg type="pāda" n="c">na hi dātṛpayodhayo bhaveyur</seg> <seg type="pāda" n="d">guṇamuktāgurukīrtikukṣibhājaḥ</seg> //</l>
</lg>

<p>tatas te śiṣyāḥ punar api bodhisattvaṃ papracchuḥ |
kathyatāṃ tāvat kim anena mahāpradānaphalena śātakratavīṃ śriyam icchati bhavān uta cakravartitvam iti |
bodhisattva uvāca |
na khalu me prakṛtibhaṅguraṃ padam abhilaṣati buddhiḥ |
paśyantu bhavantaḥ |</p>

<lg xml:id="HJm_7.13" n="HJm_7.13*">
<l>yad yad bhavapaṭamadhye rūpaṃ saṃskāraśilpibhiḥ kriyate /</l>
<l>unmārṣṭi tat tad eṣā kruddhevānityatā capalā //</l>
</lg>

<lg xml:id="HJm_7.14">
<l><seg type="pāda" n="a">adhyāsitaṃ sukṛtibhiḥ</seg> <seg type="pāda" n="b">kāmadveṣaparāṅmukhaiḥ</seg> </l>
<l><seg type="pāda" n="c">bhavāgram api nāgamyaṃ</seg> <seg type="pāda" n="d">kṛtāntasya durātmanaḥ</seg> //</l>
</lg>

<lg xml:id="HJm_7.15">
<l><seg type="pāda" n="a">kṣīyate pālyamānāpi</seg> <seg type="pāda" n="b">prāṇinām āyuṣaḥ sthitiḥ</seg> </l>
<l><seg type="pāda" n="c">citrakarmaṇi vinyastā</seg> <seg type="pāda" n="d">vartikeva kṣaṇe kṣaṇe</seg> //</l>
</lg>

<lg xml:id="HJm_7.16">
<l><seg type="pāda" n="a">naciraṃ dīpyate lakṣmīḥ</seg> <seg type="pāda" n="b">prāpya krūrām anityatām</seg> </l>
<l><seg type="pāda" n="c">catuṣpathapradīpasya</seg> <seg type="pāda" n="d">śikheva pavanāhatā</seg> //</l>
</lg>

<lg xml:id="HJm_7.17">
<l><seg type="pāda" n="a">mūḍhāḥ siṃhīm ivodvignāḥ</seg> <seg type="pāda" n="b">ke cit paśyanty anityatām</seg> </l>
<l><seg type="pāda" n="c">tām evānye kṛtadhiyaḥ</seg> <seg type="pāda" n="d">sṛgālīm iva nirbhayāḥ</seg> //</l>
</lg>

<lg xml:id="HJm_7.18">
<l><seg type="pāda" n="a">na dunoti mano mṛtyuḥ</seg> <seg type="pāda" n="b">kṛtapuṇyasya dhīmataḥ</seg> </l>
<l><seg type="pāda" n="c">vitapaty adhvagaṃ nārkaś</seg> <seg type="pāda" n="d">chatracchāyātiraskṛtam</seg> //</l>
</lg>

<lg xml:id="HJm_7.19">
<l><seg type="pāda" n="a">madamānatamonimittam ete</seg> <seg type="pāda" n="b">kupitavyāladurāsadāḥ sadaiva</seg> </l>
<l><seg type="pāda" n="c">vibhavāḥ kṣaṇavartinaḥ prajānām</seg> <seg type="pāda" n="d">anubandhā iva śabdaśāstrabhājaḥ</seg> //</l>
</lg>

<lg xml:id="HJm_7.20">
<l><seg type="pāda" n="a">jagad iti sacarācaraṃ viditvā</seg> <seg type="pāda" n="b">salilarayāhataphenarāśikaṃ tu</seg> </l>
<l><seg type="pāda" n="c">apagatamadamānamohajālāḥ</seg> <seg type="pāda" n="d">sapadi ghaṭadhvam ajanmane pumāṃsaḥ</seg> //</l>
</lg>

<p>tato 'ham atyantam eva lokaduḥkhakṣayāyānuttarāṃ samyaksaṃbodhim icchāmīti |
atha te śiṣyāḥ pramuditamanasaḥ punar evam ūcuḥ |
kiṃ bahunābhihitena |</p>

<lg xml:id="HJm_7.21">
<l><seg type="pāda" n="a">bhrūmadhyasthaṃ sphuritakiraṇaṃ bibhrad ūrṇāśaśāṅkaṃ</seg> <seg type="pāda" n="b">saṃtanvānaṃ vijitatamasām maṇḍalaṃ dīdhitīnām</seg> </l>
<l><seg type="pāda" n="c">utpaśyāmas tava guṇamahat saugataṃ bhāvi rūpaṃ</seg> <seg type="pāda" n="d">hemacchedadyuti tanubhṛtāṃ muktimārgaprakāśi</seg> //</l>
</lg>

<p>sarvathā vayam api prāptasaṃbodhes tava śiṣyā bhavema iti |
bodhisatva uvāca ||</p>

<lg xml:id="HJm_7.22">
<l><seg type="pāda" n="a">araṇyānīṃ bahuvyālāṃ</seg> <seg type="pāda" n="b">nistitīrṣan prayatnavān</seg> </l>
<l><seg type="pāda" n="c">gantukāmaḥ śivaṃ sthānaṃ</seg> <seg type="pāda" n="d">ko vā necchaty anuplavān</seg> //</l>
</lg>

<p>prapanno 'smākam anena mahātmanāmṛtasaṃvibhāga iti vicintya jātaprītiṣu gateṣu śiṣyeṣu svān ālayān kadā cid upagahvaragato bodhisattva evaṃ cintayām āsa |
kṛtaḥ khalu mayālamartho 'rthijana idānīṃ svamāṃsaśoṇitena tiraścaḥ prīṇayāmīti vicintya śastram ādāya madhusarpiṣī ca bandhūnām akathayitvā māhārajanavasanānurūpasaṃdhyāyavanikātiraskṛtāyām aparasyām āśāyāṃ ghanībhavattimiratirodhīyamānāyāṃ jagatyāṃ bhavanāntarajvālyamānapradīpaprabhāsaṃparkād dviguṇamukhaśobheṣu taruṇījaneṣu gṛhītaviśeṣamaṇḍanāsu salalitabhrūlekhotkṣepāvalokanahasitavilāsabaḍiśākṛṣṭakāmijanahṛdayamīnāsu gaṇikāsu sakhījanadīyamānasaṃdeśaśravaṇāvahitaniścalanayanāsu śambhalīṣu priyajanasaṃketasamutsukāsu tilakāvalokanakutūhalād darpaṇatalavinyastadṛṣṭiṣu kāminīṣu ṭl̃śrūyamāṇakṣīradhārāśabdāsu gopinīruddhavatsollehanacalitakiṅkiṇīsāsnāsu vatsatarīṣu catvaropaviṣṭaromanthanasukhavinimīlitanayanair vipaṇivṛṣabhaiḥ saṃruddhamārgeṣu nagararathyāntareṣu samadahaladharakapolābhipāṭalarāge pūrvācalaśikharam adhitasthuṣi śaśalakṣmaṇi kumudavanaprabodhagandhādhivāsitapavane prāpte pradoṣasamaye 'dyatamaṅgatabhartṛkākeśapāśaparuṣadhūmadhūsarīkṛtavividhapādapam unmukhapāpajambukīvirāvavivṛtavadanavivaraviniḥsṛtahutavahāvabhāsaprakāśīkṛtaśūlaprotapuruṣaskandhanilīnapiśitādhmātaniścalagṛdhrabhāsakaṅkam atiraudralāmāgaṇāvakṛṣyamāṇārdhadagdhacitāmadhyasthitapuruṣakaḍevaraṃ kva cin niśācaropayujyamānamānuṣapiśitaśabdaśravaṇavigalitabhūtagaṇamukhalālālavam anyatra ḍākinīkarāvalambitakartanīvicchidyamānapuruṣasakthivigalitarudhiradhārāsaṃsiktabhūtalam anibhṛtahutavahajvālāṅgulīsaṃtarjanād ivāpasṛtamahāndhakāraṃ kva cid abhinavakumudāvadātaparipāṇḍuśiraḥkapālataralam anyatra śmāśānikabhikṣusamālokyamānapramadākaḍevarāvalagnagomāyugaṇaṃ kva cid divyāvādikālikhitamaṇḍalaparyantasthitadikpālavikośīkṛtavimalanistriṃśasaṃkrāntasphuritahutāśanapratibimbābhīladarśanaṃ mahāśmaśānam ājagāma |
maitrīmantrakṛtaśarīrarakṣaṃ ca bodhisattvaṃ na tatra rakṣo'ṅganājanaś chalayituṃ śaśāka |
sa ca mahātmā śmaśānaikadeśe mṛgadhūrtakākārṣaṇavicalitaprakāśodarāntrajālakravyavṛkkāparśukāsaṃdhim aniloddhūtacitābhasmakaṇaparipāṇḍurīkṛtavyākulakeśapāśāṃ śyenāpahṛtādharatayā vibhāvyamānavikṛtadaśanamālām uparatāṃ pramadām ālokya saṃvignamanās tadgatastimitadṛṣṭir idam avocat |
aho rāgiṇām adūradarśinī buddhir yeṣām īdṛśe 'pi vairāgyahetau strīkaḍevare rāgotpattir bhavatīti |</p>

<lg xml:id="HJm_7.23">
<l><seg type="pāda" n="a">manohare yatra viniścalekṣaṇe</seg> <seg type="pāda" n="b">priyeṇa sindūraviśeṣakaḥ kṛtaḥ</seg> </l>
<l><seg type="pāda" n="c">ihādya tatraiva vilāsinīmukhe</seg> <seg type="pāda" n="d">muhuḥ śṛgālena padaṃ nidhīyate</seg> //</l>
</lg>

<lg xml:id="HJm_7.24">
<l><seg type="pāda" n="a">smitena ye kiṃ cid udīritatviṣo</seg> <seg type="pāda" n="b">mano haranti sma janasya rāgiṇaḥ</seg> </l>
<l><seg type="pāda" n="c">śvavāyasāluptavijarjarādharās</seg> <seg type="pāda" n="d">ta eva dantā vikṛtatvam āgatāḥ</seg> //</l>
</lg>

<lg xml:id="HJm_7.25">
<l><seg type="pāda" n="a">agān mudaṃ ye dayito vilokayan</seg> <seg type="pāda" n="b">saṣaṭpadāmbhojapalāśacāruṇī</seg> </l>
<l><seg type="pāda" n="c">kṛte khagais te hṛtamāṃsaśoṇite</seg> <seg type="pāda" n="d">vilocane vyālabilānukāriṇī</seg> //</l>
</lg>

<lg xml:id="HJm_7.26">
<l><seg type="pāda" n="a">cirāya yau pallavakomalacchavī</seg> <seg type="pāda" n="b">sapattralekhāv akarot sakhījanaḥ</seg> </l>
<l><seg type="pāda" n="c">kapolayor asthyavaśeṣayos tayoḥ</seg> <seg type="pāda" n="d">kva sā gatādyaiva madhūkapāṇḍutā</seg> //</l>
</lg>

<lg xml:id="HJm_7.27">
<l><seg type="pāda" n="a">spṛṣṭaṃ priyeṇa sukhakuñcitalocanāyāḥ</seg> <seg type="pāda" n="b">saṃjātaromapiṭakaṃ yad abhūt taruṇyāḥ</seg> </l>
<l><seg type="pāda" n="c">etat(?)payodharayugaṃ rudhirābhitāmrais</seg> <seg type="pāda" n="d">tat sārameyadaśanaiḥ paribhidyate 'dya</seg> //</l>
</lg>

<lg xml:id="HJm_7.28">
<l><seg type="pāda" n="a">kānto 'ṃsadeśagalitākulakeśapuṣpām</seg> <seg type="pāda" n="b">āliṅgya yāṃ sukham aśeta nimīlitākṣīm</seg> </l>
<l><seg type="pāda" n="c">kiṃ tāṃ śmaśānavasudhāśayane śayānāṃ</seg> <seg type="pāda" n="d">nāśliṣyati priyatamāṃ sahasā sametya</seg> //</l>
</lg>

<lg xml:id="HJm_7.29">
<l><seg type="pāda" n="a">snāyvasthimāṃsarudhirāntramaye kupiṇḍe (?)</seg> <seg type="pāda" n="b">strīsaṃjñake pracuradoṣabhujaṅgakīrṇe</seg> </l>
<l><seg type="pāda" n="c">asminn abhūtaparikalpahato jano 'yaṃ</seg> <seg type="pāda" n="d">vairāgyavastuni vṛthā khalu rāgam eti</seg> //</l>
</lg>

<lg xml:id="HJm_7.30">
<l><seg type="pāda" n="a">te tīkṣṇadurjananikāraśarair na viddhā</seg> <seg type="pāda" n="b">dhīrās ta eva śamasaukhyabhujas ta eva</seg> </l>
<l><seg type="pāda" n="c">sīmantinīviṣalatāgahanaṃ vyudasya</seg> <seg type="pāda" n="d">ye 'vasthitāḥ śamaphaleṣu tapovaneṣu</seg> //</l>
</lg>

<p>atha tatrābhyucchritadhūmarāśiyūpe mānuṣavasopāyanāhutinipātajanitajvālitāṅgāracchīkāraśabde prārabdhabhaṇḍakāvirāvābhicārukamantrakarmaṇi śmaśānādhvare niśitena śastreṇāṅgāni paritakṣya madhughṛtābhyām abhyajya</p>
<lg xml:id="HJm_7.31">
<l><seg type="pāda" n="a">sravatkīlāladhārārdraṃ</seg> <seg type="pāda" n="b">bhujyamānaṃ pipīlikaiḥ</seg> </l>
<l><seg type="pāda" n="c">ātmānam ātmanaivāsau</seg> <seg type="pāda" n="d">nināya paśutāṃ prabhuḥ</seg> //</l>
</lg>

<p>tatra ca kalaṅkaparuṣapiṇḍitasaṃnāhamalinacchaviḥ karirudhiropadigdhamṛgapatinakharakuṭilaraktatīkṣṇatuṇḍaḥ kupitabhujaganayanasadṛśavilocano lohakandhuvāparuṣanakharaḥ kharavirasadhvānasaṃtrāsitānyapakṣigaṇaḥ kaṭhinapakṣaśabdasaṃsūcyamānagatir uccaṅgamo nāma pakṣī |</p>

<lg xml:id="HJm_7.32">
<l><seg type="pāda" n="a">skandhaṃ sa tasya vihagaḥ sahasādhiruhya</seg> <seg type="pāda" n="b">sthāṇor ivācalasamucchritavigrahasya</seg> </l>
<l><seg type="pāda" n="c">ākṛṣya netram aravindapalāśatulyaṃ</seg> <seg type="pāda" n="d">bhūyo mumoca rudhirākulapakṣmalekham</seg> //</l>
</lg>

<lg xml:id="HJm_7.33">
<l><seg type="pāda" n="a">snehena śāvam anupālayituṃ kṛtāsthā</seg> <seg type="pāda" n="b">śārdūlam apy abhimukhaṃ prayāti</seg> </l>
<l><seg type="pāda" n="c">snigdhāpi nāma karuṇājananī parārtha</seg><seg type="pāda" n="d">niṣpattaye katham abādhata bodhisattvam</seg> //</l>
</lg>

<p>atha sa vihaṅgamo bodhisattvaṃ papraccha |
niyatam ākṛṣyamāṇe 'smin mayā nayane mahatīm vedanām anubhavati bhavān iti |
bodhisattva uvāca |
yadi kena cid anupayuktam me śarīraṃ kṣayam agamiṣyat tato mamābhaviṣyat pīḍā |
saṃprati tv evam upayujyamānam anekaiḥ sattvair ālokya parāṃ prītim anubhavāmīti |</p>

<lg xml:id="HJm_7.34">
<l><seg type="pāda" n="a">yadi śarīram idaṃ vyasanāspadaṃ</seg> <seg type="pāda" n="b">vrajati sādhanatāṃ muhur aṅginām</seg> </l>
<l><seg type="pāda" n="c">bahumataṃ mahatām iti ratnavad</seg> <seg type="pāda" n="d">bhujagavad bahudoṣam ato 'nyathā</seg> //</l>
</lg>

<p>atha bodhisattvo bhakṣayantu māṃ yathāsukhaṃ kravyāśina iti vicintya mṛgam ivātmānaṃ darśayām āsa ||</p>

<lg xml:id="HJm_7.35">
<l><seg type="pāda" n="a">samupāgatair atha vayobhir</seg> <seg type="pāda" n="b">avitatavirāvabhairavaiḥ</seg> </l>
<l><seg type="pāda" n="c">tasya piśitam asakṛt kṣapitaṃ</seg> <seg type="pāda" n="d">na tu cittadhairyam abhavat parāṅmukham</seg> //</l>
</lg>

<lg xml:id="HJm_7.36">
<l><seg type="pāda" n="a">asavaḥ śarīram atha tasya</seg> <seg type="pāda" n="b">guṇakusumagandhavāsitam</seg> </l>
<l><seg type="pāda" n="c">vāsatarum iva khagāḥ patitaṃ</seg> <seg type="pāda" n="d">vijahuḥ kathaṃ cid uditavyathākulāḥ</seg> //</l>
</lg>

<p>tato staśikhariśirasaḥ suciraparibhogamalinam iva kundāvataṃsam uḍupatim apanīya gatāyāṃ kṣapāṅganāyāṃ javākusumaśekhara iva divasamukhahastenāvabadhyamāne pūrvācalaśirasi gharmāṃśau divasakarakiraṇahastasaṃsparśasukhābhivyajyamānakamalanālakaṇṭakaromāñcāsu vinidrāsu kamalinīvilāsinīṣu kuraravirutānukāriṣu vimucyamāneṣu nagaradvārakapāṭeṣu prativibudhya bodhisattvasya pitāniṣṭaśaṅkāvyathithamanāḥ sasuhṛtparijanabandhuvargas tanayānveṣanavyākulas tat tac cintayām āsa |</p>

<lg xml:id="HJm_7.37">
<l><seg type="pāda" n="a">niśi kim ahinā daṣṭaḥ syān me sutaḥ sa paribhramann</seg> <seg type="pāda" n="b">uta vikaruṇair bhūṣāṃ hṛtvā hataḥ pratirodhakaiḥ</seg> </l>
<l><seg type="pāda" n="c">radanaparighakṣuṇṇoraskaḥ kṣitīśvaradantinā</seg> <seg type="pāda" n="d">kim atha gamita[ḥ] stambhaṃ bhaṅktvā puraṃ samavartinaḥ</seg> //</l>
</lg>

<p>krameṇa copagamya śmaśānaikadeśe gṛdhrair avalupyamānamāṃsaṃ bodhisattvaṃ katham api pratyabhijñāya sa janaḥ śreṣṭhine nivedayām āsa |
kaṣṭam ayam asau mahātmā pañcatvam upagato yathā tarkyate tathā niyatam anenātmā tiryagbhyo nivedita iti |
tac ca śrutvā sa śreṣṭhī paraśunikṛtta iva pādapo nipapāta |
cireṇa ca pratilabdhasaṃjña iti vilāpaparo babhūva |</p>

<lg xml:id="HJm_7.38">
<l><seg type="pāda" n="a">vilokya gṛdhrair imam ittham ātmajaṃ</seg> <seg type="pāda" n="b">vilupyamānaṃ śithilāsthibandhanam</seg> </l>
<l><seg type="pāda" n="c">aho vidher duścaritena bhūyasā</seg> <seg type="pāda" n="d">tathāpi ca prāṇimi karkaśāśayaḥ</seg> //</l>
</lg>

<lg xml:id="HJm_7.39">
<l><seg type="pāda" n="a">dayā tiraścām uparīyam īdṛśī</seg> <seg type="pāda" n="b">svadehadānena yadi prakāśitā</seg> </l>
<l><seg type="pāda" n="c">samujjhatā māṃ pitaraṃ nirāgasaṃ</seg> <seg type="pāda" n="d">kathaṃ tvayā niṣkaruṇatvam īhitam</seg> //</l>
</lg>

<lg xml:id="HJm_7.40">
<l><seg type="pāda" n="a">mṛdūpadhāne śayane manohare</seg> <seg type="pāda" n="b">sukhaṃ śayitvā dhavalottaracchade</seg> </l>
<l><seg type="pāda" n="c">ihādya śeṣe katham asthisaṃkule</seg> <seg type="pāda" n="d">citādharitrīśayane sabhasmani</seg> //</l>
</lg>

<lg xml:id="HJm_7.41">
<l><seg type="pāda" n="a">yāte 'tra putraka divaṃ karuṇāsahāye</seg> <seg type="pāda" n="b">tvayy utsukīkṛtajane svasukhānapekṣe</seg> </l>
<l><seg type="pāda" n="c">goṣṭhīṣu sadguṇakathākusumārcitāsu</seg> <seg type="pāda" n="d">śroṣyāmi kasya vacanāni manoharāṇi</seg> //</l>
</lg>

<lg xml:id="HJm_7.42">
<l><seg type="pāda" n="a">tvaṃ me nivāpasalilāñjalim aśrumiśram</seg> <seg type="pāda" n="b">utkaḥ pradāsyasi kileti vicintito yaḥ</seg> </l>
<l><seg type="pāda" n="c">snehārdraśuddhamanasāpi sa nāma bhūtvā</seg> <seg type="pāda" n="d">bhagnas tvayā kim iti vatsa manoratho me</seg> //</l>
</lg>

<p>iti śreṣṭhī ciram vilapya bodhisattvaśarīre 'gnisatkāraṃ kṛtvā prasrutanayanodakābhiṣiktamukhaḥ śūnya iva sākrandaśabdaṃ svabhavanam ājagāma |</p>

<lg xml:id="HJm_7.43">
<l><seg type="pāda" n="a">pratidiśam atha meroḥ kuñjavistīrṇaśabdāḥ</seg> <seg type="pāda" n="b">kanakapaṭahabherīdundubhīs tāḍayitvā</seg> </l>
<l><seg type="pāda" n="c">amucad amarasaṃghas tatra nirvāṇavahnau</seg> <seg type="pāda" n="d">surabhikusumavarṣaṃ bodhisattvāsthirāśau</seg> //</l>
</lg>

<p>tad evaṃ tena bhagavatā bodhisattvacaryāṃ caratā parārtha ātmā bahuśaḥ parityakta iti vicintya buddhe bhagavati paraḥ prasādaḥ karaṇīya iti ||</p>

<trailer>|| śreṣṭhijātakaṃ saptamaṃ ||</trailer>
</div>
<div type="jātaka" n="8">
<head>8. Padmakajātakam</head>
<lg xml:id="HJm_8.1" n="HJm_8.1*">
<l>tatyāja bodhisattvas tṛṇam iva dehaṃ parārthasaṃsiddhyai /</l>
<l>svasukhan nāpekṣante parasukhasaṃpādino dhīrāḥ //</l>
</lg>

<p>tadyathānuśrūyate
śaradapagatajaladharasaṃghātāyāṃ divīva candramāḥ |
sakalāśasimaṇḍalakiraṇāvabhāsitāyāṃ kṣapāyām iva kumudavanavikāsaḥ |
pramadavanabhūmāv iva ca kamalākaraḥ |
prathamayauvanasamṛddhāv iva vinayaḥ |
sphuṭamadhurākṣarapadāyāṃ vācīvārthaḥ |
śaraccandrikayeva dīrghatvam āgatayā vimalasalilayā spaṣṭamīnakulākulayā taṭatarukusumaparāgaparipiñjarīkṛtaphenapaṅktirasanākalāpayā varāṇasayā nimnagayālaṅkṛtāyāṃ prakṛtiramaṇīyāyāṃ vārāṇasyāṃ rājadhānyāṃ sphuritadaśanamaṇikiraṇāvabhāsābhyalaṅkṛtavadanapadmaḥ padmako nāma rājā bodhisattvo babhūva ||</p>

<lg xml:id="HJm_8.2">
<l><seg type="pāda" n="a">kāntyā ca rūpeṇa ca tejasā ca</seg> <seg type="pāda" n="b">prahlādasaṃmohanatāpahetūn</seg> </l>
<l><seg type="pāda" n="c">avajñayā yo yugapaj jigāya</seg> <seg type="pāda" n="d">śaśāṅkapuṣpāyudhagharmaraśmīn</seg> //</l>
</lg>

<lg xml:id="HJm_8.3">
<l><seg type="pāda" n="a">vihaṅgamānāṃ phalinīva pādape</seg> <seg type="pāda" n="b">śilīmukhānām iva padminīvane</seg> </l>
<l><seg type="pāda" n="c">vanīpakānāṃ jagadekabāndhave</seg> <seg type="pāda" n="d">babhūva yasmin suhṛdīva nirvṛtiḥ</seg> //</l>
</lg>

<lg xml:id="HJm_8.4">
<l><seg type="pāda" n="a">jagadarthasādhanasamudyatātmanaḥ</seg> <seg type="pāda" n="b">karuṇāparigrahaviśuddhamedhasaḥ</seg> </l>
<l><seg type="pāda" n="c">praviveśa yasya hṛdayaṃ na matsaraḥ</seg> <seg type="pāda" n="d">kṛtamantrarakṣam iva veśma pannagaḥ</seg> //</l>
</lg>

<lg xml:id="HJm_8.5">
<l><seg type="pāda" n="a">tyāgena sattvamahatā prathitena yasya</seg> <seg type="pāda" n="b">vyāptāsu dikṣu vinivāritamatsareṇa</seg> </l>
<l><seg type="pāda" n="c">śuśrāva yācakajanasya na jātu loko</seg> <seg type="pāda" n="d">dehīti lāghavakarāṇi punar vacāṃsi</seg> //</l>
</lg>

<lg xml:id="HJm_8.6">
<l><seg type="pāda" n="a">hṛdayatuhinaśailāt tyāgasānoḥ pravṛttāṃ</seg> <seg type="pāda" n="b">samupahatarajaskāṃ snāpitāśeṣalokām</seg> </l>
<l><seg type="pāda" n="c">sakalabhuvanavandyo yaḥ parārthaikakāryaḥ</seg> <seg type="pāda" n="d">śaśikiraṇaviśuddhāṃ kīrtigaṅgāṃ jagāha</seg> //</l>
</lg>

<lg xml:id="HJm_8.7">
<l><seg type="pāda" n="a">kasyāpad apaneyādya</seg> <seg type="pāda" n="b">prīṇanīyo dhanena kaḥ</seg> </l>
<l><seg type="pāda" n="c">ko nidheyaḥ śive mārge</seg> <seg type="pāda" n="d">yasyābhūd īdṛśī sthitiḥ</seg> //</l>
</lg>

<lg xml:id="HJm_8.8">
<l><seg type="pāda" n="a">ātmānaṃ bhavavicchittyai</seg> <seg type="pāda" n="b">suvartmani nidhitsatām</seg> </l>
<l><seg type="pāda" n="c">na parārthād ṛte kaś cid</seg> <seg type="pāda" n="d">vyāpāro 'nyo mahātmanām</seg> //</l>
</lg>

<lg xml:id="HJm_8.9">
<l><seg type="pāda" n="a">bhujavīryaparājitaṃ jitāreḥ</seg> <seg type="pāda" n="b">paradeśaṃ balino balāni yasya</seg> </l>
<l><seg type="pāda" n="c">abhisasrur udīrṇatuṅgavṛddheḥ</seg> <seg type="pāda" n="d">salilānīva taṭāntam amburāśeḥ</seg> //</l>
</lg>

<lg xml:id="HJm_8.10">
<l><seg type="pāda" n="a">aparasparadiṇḍimaiḥ svanadbhiḥ</seg> <seg type="pāda" n="b">kariṇo (17a) yasya vitanyamānakopāḥ</seg> </l>
<l><seg type="pāda" n="c">vaśagāḥ paritaḥ prayāṇakāle</seg> <seg type="pāda" n="d">katham apy aṅkuśadhāriṇāṃ babhūvuḥ</seg> //</l>
</lg>

<lg xml:id="HJm_8.11">
<l><seg type="pāda" n="a">bhayavaśād upaśāntamadodayāḥ</seg> <seg type="pāda" n="b">śithilitāsiśarāsanamuṣṭayaḥ</seg> </l>
<l><seg type="pāda" n="c">mṛgapater iva darpam arātayo</seg> <seg type="pāda" n="d">yudhi gajā iva yasya na sehire</seg> //</l>
</lg>

<lg xml:id="HJm_8.12">
<l><seg type="pāda" n="a">prathitatejasi yatra parasparaṃ</seg> <seg type="pāda" n="b">praṇayasaukhyavivardhitasaṃpadaḥ</seg> </l>
<l><seg type="pāda" n="c">viṭapinīva khagāḥ phalade prajāḥ</seg> <seg type="pāda" n="d">satatam eva sukhāya viśaśramuḥ</seg> //</l>
</lg>

<p>atha kadā cit tasya rājño deśe dhātuvaiṣamyād upacīyamānodarāgniḥ pratidivasam āpāṇḍudurbalaśarīro nirojasko janakāyo mahatā rogeṇa jagrase |
bodhisattvājñayā ca bhiṣajaḥ sādaram api cikitsāṃ kurvanto na taṃ vyādhim apahartuṃ tasya janasya śekuḥ |
atha sa rājā tān vaidyān uvāca |
kenopayenāyaṃ janasya vyādhir apahartuṃ śakyaḥ syād iti |
bhiṣaja ūcuḥ |
deva yadi rohītamatsyamāṃsaṃ syāt tataḥ śaknuyāmo vayam enaṃ janam anātaṅkaṃ kartum iti |
atha sa rājā param api prayatnaṃ kurvan na kutaś cid rohītamatsyam upalebhe ||</p>

<lg xml:id="HJm_8.13">
<l><seg type="pāda" n="a">tataḥ kadā cit sa bahir viniryayau</seg> <seg type="pāda" n="b">mataṅgajaskandhagataḥ kṣitīśvaraḥ</seg> </l>
<l><seg type="pāda" n="c">sitātapatraprativāritātapaḥ</seg> <seg type="pāda" n="d">prakīrṇakabhrāntivikampitāṃśukaḥ</seg> //</l>
</lg>

<lg xml:id="HJm_8.14">
<l><seg type="pāda" n="a">nollāghinas tam atha bhṛtyajanānuyātaṃ</seg> <seg type="pāda" n="b">skandhasthitaṃ gajapateḥ kṣitipaṃ vilokya</seg> </l>
<l><seg type="pāda" n="c">utkṣipya dīnavadanāḥ sahasaiva hastāṃs</seg> <seg type="pāda" n="d">trāyasva no nṛpa gadād iti vācam ūcuḥ</seg> //</l>
</lg>

<p>atha bodhisattvas teṣāṃ vyādhimatāṃ tumulamanasāṃ karuṇam ākrandaśabdaṃ ākarṇya duḥkhāyamānahṛdayo dayāparicayād udgatabāṣpasalilatirohitākṣa idam acintayat |
kiṃ mama rājyasukhena yatra me viṣayanivāsinām iyam avasthitiḥ |
praviśya ca bhavanam āhūya sacivān idam avocat |
icchāmy ahaṃ jyāyastanayābhiṣekaṃ kartum iti |
athāmātyā ūcuḥ ||</p>

<lg xml:id="HJm_8.15">
<l><seg type="pāda" n="a">navayauvanakarkaśe śarīre</seg> <seg type="pāda" n="b">dviṣatāṃ bhaṅgakare parākrame ca</seg> </l>
<l><seg type="pāda" n="c">sati cābhyudaye parārthahetau</seg> <seg type="pāda" n="d">kim akāle bhavato vanaṃ yiyāsā</seg> //</l>
</lg>

<p>rājovāca |
na khalv evaṃ yathā bhavantas tarkayantīti |
amātyāḥ punar ūcuḥ |
ko 'bhiprāyo devasya |
rājovāca |
duḥsvapnadarśanād āgatāśaṅko 'ham evaṃ tarkayāmi |
kadā cid atarkitaiveyam anityatā samāgamya māṃ vināśayet |
ataḥ putram abhiṣiktaṃ draṣṭum icchāmīti |
amātyāḥ procuḥ |
yad ājñāpayati deva iti ||</p>

<lg xml:id="HJm_8.16">
<l><seg type="pāda" n="a">atha samucchritakāñcanatoraṇe</seg> <seg type="pāda" n="b">gṛhavare varatūryapaṭudhvanau</seg> </l>
<l><seg type="pāda" n="c">abhiṣiṣeca sutaṃ sutavatsalaḥ</seg> <seg type="pāda" n="d">kṣitipatiḥ kṣitipālanamaskṛtaḥ</seg> //</l>
</lg>

<p>atha sa kumāraḥ pitaram āgamyovāca |
ājñāpayatu tātaḥ kathaṃ mayā vyavahartavyam iti |
rājovāca |
śrūyatāṃ vatsa |
sarvathā na kadā cid āyuṣmatā praṇayiṇām upari nirādareṇa bhavitavyam iti |
paśya ||</p>

<lg xml:id="HJm_8.17">
<l><seg type="pāda" n="a">nindāhetuḥ sadgatīnāṃ niroddhā</seg> <seg type="pāda" n="b">śūnyāgāraṃ jālinīyātudhānyāḥ</seg> </l>
<l><seg type="pāda" n="c">śreyaḥsetudhvaṃsano 'mbhaḥpravāho</seg> <seg type="pāda" n="d">lobhāndhānāṃ matsaro vairibhūtaḥ</seg> //</l>
</lg>

<lg xml:id="HJm_8.18">
<l><seg type="pāda" n="a">pūrvaṃ nīcāḥ svāpateyaprasaktā</seg> <seg type="pāda" n="b">dagdhvātmā(17b)naṃ matsarājyāśanena</seg> </l>
<l><seg type="pāda" n="c">bhrūbhaṅgārcirjvālarūkṣair vacobhir</seg> <seg type="pāda" n="d">nāstīty ante yācitāraṃ dahante</seg> //</l>
</lg>

<lg xml:id="HJm_8.19">
<l><seg type="pāda" n="a">te dhīmantas te sujanmāna ';</seg> <seg type="pāda" n="b">janmānyatve te na paśyanty apāyān</seg> </l>
<l><seg type="pāda" n="c">nīto nātmā yair ayaṃ duḥkhahetor</seg> <seg type="pāda" n="d">valmīkatvaṃ matsarāśīviṣasya</seg> //</l>
</lg>

<lg xml:id="HJm_8.20">
<l><seg type="pāda" n="a">ibhyo 'pi pratiṣedhapāṃsumalināṃ yo vakti dainyāṃ giraṃ</seg> <seg type="pāda" n="b">dūrāt taṃ janam arthinaḥ pariharanty āśāvisaṃvādakam</seg> </l>
<l><seg type="pāda" n="c">tṛṣṇāśoṣitatālavo 'pi pathikā na snānapānakriyāḥ</seg> <seg type="pāda" n="d">kurvanty apy amale janaṅgamagṛhadvārodapānāmbhasi</seg> //</l>
</lg>

<lg xml:id="HJm_8.21">
<l><seg type="pāda" n="a">dīrghaiḥ śmaśrubhir andhakāravadanā dūrapraviṣṭekṣaṇāḥ</seg> <seg type="pāda" n="b">vāryante puruṣair upāttalaguḍaiḥ pretā yad ambho'rthinaḥ</seg> </l>
<l><seg type="pāda" n="c">tattvajñas tad uvāca matsaraphalaṃ bandhuḥ prajānām jinaḥ</seg> <seg type="pāda" n="d">saṃcintyeti paropakāravimukhī puṃsā na k'; matiḥ</seg> //</l>
</lg>

<p>api ca vatsa |
loke bahumānam icchatā tvayā satyatyāgaśramādākṣiṇyādibhir guṇamaṇibhir ātmābhyalaṅkartavyaḥ ||</p>

<lg xml:id="HJm_8.22">
<l><seg type="pāda" n="a">guṇīyantaḥ śāntā jagadahitavicchedapaṭavo</seg> <seg type="pāda" n="b">virūḍhapremāṇo guṇiṣu sudhiyaḥ sūnṛtagiraḥ</seg> </l>
<l><seg type="pāda" n="c">pariṣvaktā lakṣmyā na ca madakalaṅkena malinā</seg> <seg type="pāda" n="d">nilīyante pumbhiḥ puruṣagaṇanādau supuruṣāḥ</seg> //</l>
</lg>

<lg xml:id="HJm_8.23">
<l><seg type="pāda" n="a">dhurāṃ ye voḍhāraḥ sakalajagadādhiśramanudo</seg> <seg type="pāda" n="b">dhiyo yeṣāṃ svacchā ruca iva maṇīnāṃ vitamasaḥ</seg> </l>
<l><seg type="pāda" n="c">priyaṃ kartuṃ vāñchanty asubhir api ye ca praṇayināṃ</seg> <seg type="pāda" n="d">kathaṃ te nādheyāḥ prathamagaṇanāyāṃ guṇavatām</seg> //</l>
</lg>

<p>na ca bhavatā pracurapuruṣeṇeva guṇavatsv anādareṇa bhavitavyam |
paśya ||</p>

<lg xml:id="HJm_8.24">
<l><seg type="pāda" n="a">anuṣṇāṃśuṃ dṛṣṭvā guṇinam iva saṃprāptam atithiṃ</seg> <seg type="pāda" n="b">payovṛddhyā sindhuḥ prathayati muhuḥ saṃbhramam iva</seg> </l>
<l><seg type="pāda" n="c">na vardhante toyāny udayavati tatraiva sarasāṃ</seg> <seg type="pāda" n="d">pramodāvirbhāvo mahati mahatām eva bhavati</seg> //</l>
</lg>

<p>atha prakāśībhavaduḍugaṇaśabale nabhasi racitaśaśiviśeṣakāyāṃ pūrvasyāṃ diśi śalabhakulapatanavicalitadīpaśikhāṅgulīsaṃtarjiteneva navajalanīlāvabhāsā tamasā vimuktāntareṣu bhavaneṣu vāsayaṣṭivilīnaniścaleṣu tāmracūleṣv agurudhūpāmodādhivāsiteṣu vilepanavyāpāracalitamukharavalayālaṅkṛtahastapadmābhir abalābhir adhyāsitamṛduśayanīyataleṣu vāsagṛheṣu praviralajanakrayavikrayāyāṃ kva cid api vīthīyamānāpaṇāvīthyāṃ bodhisattvas tanayam anuśiṣya dīpikālokāvabhāsyamānālekhyaśobhāṃ bhavanasyottamāṃ bhuvam āruhya visarjitasarvāntaḥpurajanas tasyāṃ varāṇasāyāṃ nadyām ātmānaṃ mumukṣur evam uvāca ||</p>

<lg xml:id="HJm_8.25">
<l><seg type="pāda" n="a">asyāṃ nadyāṃ mahākāyaḥ</seg> <seg type="pāda" n="b">sitaratnāmalāmbhasi</seg> </l>
<l><seg type="pāda" n="c">rohītaḥ syām ahaṃ matsyo</seg> <seg type="pāda" n="d">lokasya vyādhiśāntaye</seg> //</l>
</lg>

<lg xml:id="HJm_8.26">
<l><seg type="pāda" n="a">iti prajārthaṃ parivardhitodayāṃ</seg> <seg type="pāda" n="b">dayāviśeṣānugatāṃ guṇātanum</seg> </l>
<l><seg type="pāda" n="c">tanuṃ mumoca sphuritākulāmbarāṃ</seg> <seg type="pāda" n="d">varāṇasāyāṃ sariti kṣitīśvaraḥ</seg> //</l>
</lg>

<lg xml:id="HJm_8.27">
<l><seg type="pāda" n="a">atha bhūpatiḥ sa virarāja</seg> <seg type="pāda" n="b">payasi nipatan svamandirāt</seg> </l>
<l><seg type="pāda" n="c">kalpatarur iva sumerutaṭāt</seg> <seg type="pāda" n="d">tridaśeśvaradvipa[mahā]viṣāṇaghaṭṭitaḥ</seg> //</l>
</lg>

<lg xml:id="HJm_8.28">
<l><seg type="pāda" n="a">patite 'tha bhūbhuji samīra</seg><seg type="pāda" n="b">lulitadhavalākulāmbare</seg> </l>
<l><seg type="pāda" n="c">vāri calitaśapharīnivahaṃ (18a)</seg> <seg type="pāda" n="d">calacakravākamudalaṅghayat taṭaṃ</seg> //</l>
</lg>

<lg xml:id="HJm_8.29">
<l><seg type="pāda" n="a">tasyāṃ sa nadyāṃ patitaḥ kṣaṇena</seg> <seg type="pāda" n="b">samutthitāmbudhvanibhīṣaṇāyām</seg> </l>
<l><seg type="pāda" n="c">himādrisānor anurūpakāyo</seg> <seg type="pāda" n="d">rohītamatsyaḥ samabhūn narendraḥ</seg> //</l>
</lg>

<p>sa ca mahātmā sitasikatāmanoharaṃ pulinam uttīrya yadi mām ayaṃ janakāyaḥ prāṇebhyo viyojayet tato duṣkṛtaphalena yukto durgatiparāyaṇaḥ syād iti |
tad idam atra prāptakālaṃ svayam eva sarvendriyanirodhaṃ kṛtvā jīvitaṃ parityakṣyāmīti vicintya prāṇān atyākṣīt |
atha kaluṣasalilābhiṣiktasitadviradakumbhākṛtāv astagiriśikharāvalambini śiśirāṃśau pratanupāṃsūpadigdhasphaṭikamaṇinibhāsu praviralībhavantīṣu tārāsu |
saṃmīlatsu kumudagahaneṣu vinidrībhavatsu kamalākareṣu haritālaraseneva bālātapena paricchuriteṣu giriśikhareṣu narapatiśūnyaṃ śayanaṃ śayanapālikājanād upalabhyāmātyāḥ |
kva punā rājā gataḥ syād iti bhavanasamīpajātam upavanam ālokya samantataḥ paribhramanto dadṛśur varāṇasāyāḥ samudrapatyāḥ puline muktārāśim iva dīrghīkṛtaṃ rohītamatsyam |
te ca śuśruvur adṛśyavapuṣo gaganasthasya divaukaso gambhīrāṃ bhāratīm ||</p>

<lg xml:id="HJm_8.30">
<l><seg type="pāda" n="a">ātaṅkaduḥkhavicchittyai</seg> <seg type="pāda" n="b">janasyāsya sa bhūpatiḥ</seg> </l>
<l><seg type="pāda" n="c">muktvātmānaṃ nadītoye</seg> <seg type="pāda" n="d">gato rohītamatsyatām</seg> //</l>
</lg>

<p>atha te 'mātyās tac chrutvā śokaduḥkhavyathitamanasa idam ūcuḥ |
aho karuṇayā rājānam ātmānaṃ sattvahitārtham eva parityājayantyā sakalā vasudheyam anāthīkṛteti bahuvidham iti vilapya śūnyamanasaḥ svān ālayān abhijagmuḥ ||</p>

<lg xml:id="HJm_8.31">
<l><seg type="pāda" n="a">upalabhya ca vṛttāntam</seg> <seg type="pāda" n="b">amātyebhyas tam ākulā</seg> </l>
<l><seg type="pāda" n="c">devī prasrutabāṣpākṣī</seg> <seg type="pāda" n="d">vyalapat tasya bhūpateḥ</seg> //</l>
</lg>

<lg xml:id="HJm_8.32">
<l><seg type="pāda" n="a">śrute 'pi nāma tvayi lokabāndhave</seg> <seg type="pāda" n="b">svayaṃ gato 'sāv iti bhūpatir divam</seg> </l>
<l><seg type="pāda" n="c">tathāpi cāniṣṭhitiduḥkhabhāginīṃ</seg> <seg type="pāda" n="d">jijīviṣā māṃ na vihātum icchati</seg> //</l>
</lg>

<lg xml:id="HJm_8.33">
<l><seg type="pāda" n="a">tavānukampāsukumāracetaso</seg> <seg type="pāda" n="b">na jātu rūkṣaṃ hṛdayaṃ dviṣaty api</seg> </l>
<l><seg type="pāda" n="c">imaṃ vihāyānugataṃ vināgasā</seg> <seg type="pāda" n="d">gato 'si kasmād anurāgiṇaṃ janam</seg> //</l>
</lg>

<lg xml:id="HJm_8.34">
<l><seg type="pāda" n="a">vimuñca he caṇḍi ruṣaṃ mahīyasīm</seg> <seg type="pāda" n="b">iti bruvāṇaḥ pramadājanāgrahaḥ</seg> </l>
<l><seg type="pāda" n="c">akāraṇerṣyākupitām adhomukhīṃ</seg> <seg type="pāda" n="d">prasādayiṣyaty upagamya ko 'dya mām</seg> //</l>
</lg>

<lg xml:id="HJm_8.35">
<l><seg type="pāda" n="a">vidhāya karṇe vikacam navotpalaṃ</seg> <seg type="pāda" n="b">niveśya cārūn alakāṃs taraṅgiṇaḥ</seg> </l>
<l><seg type="pāda" n="c">manoharam maṇḍanabhūmikāsthitaḥ</seg> <seg type="pāda" n="d">krameṇa ko me tilakaṃ kariṣyati</seg> //</l>
</lg>

<lg xml:id="HJm_8.36">
<l><seg type="pāda" n="a">akāri yenāṅkaniveśalālitā</seg> <seg type="pāda" n="b">priyeva yā rāgavatī priyeṇa me</seg> </l>
<l><seg type="pāda" n="c">cirāya sā tena vinādya vallakī</seg> <seg type="pāda" n="d">bhaviṣyati dhyānavatīva kukkuhā</seg> //</l>
</lg>

<lg xml:id="HJm_8.37">
<l><seg type="pāda" n="a">ya ūḍhavāṃs tasya mukhenduśobhayā</seg> <seg type="pāda" n="b">sthitaikapadmasya jalasya tulyatām</seg> </l>
<l><seg type="pāda" n="c">sa eva śokād iva hā bhaviṣyati</seg> <seg type="pāda" n="d">prabhātacandrākṛtir esa darpaṇaḥ</seg> //</l>
</lg>

<lg xml:id="HJm_8.38">
<l><seg type="pāda" n="a">manoharaṃ pañjaramadhyavartine</seg> <seg type="pāda" n="b">pradāya tubhyaṃ pariṇāmi jāmbavam</seg> </l>
<l><seg type="pāda" n="c">śirīṣaniryūhanibhaṃ priyeṇa me</seg> <seg type="pāda" n="d">vinādya kas tvāṃ śuka pāṭhayiṣyati</seg> //</l>
</lg>

<lg xml:id="HJm_8.39">
<l><seg type="pāda" n="a">apetasakhyaḥ sa gato mama priyo</seg> <seg type="pāda" n="b">na keśapāśena punaḥ prayojanam</seg> </l>
<l><seg type="pāda" n="c">cirāya vaidhavyavidhānaśaṃsinī</seg> <seg type="pāda" n="d">mamādya veṇī kim iyaṃ na badhyate</seg> //</l>
</lg>

<lg xml:id="HJm_8.40">
<l><seg type="pāda" n="a">kṣaṇād athāntaḥpurasundarījano</seg> <seg type="pāda" n="b">niśamya devyāḥ paridevanām iti</seg> </l>
<l><seg type="pāda" n="c">visarjitādarśavilokanādaro</seg> <seg type="pāda" n="d">manoharāṃ maṇḍana(18b)rasikāṃ jahau</seg> //</l>
</lg>

<lg xml:id="HJm_8.41">
<l><seg type="pāda" n="a">vihāya kā cin nayanāntasaṅginīṃ</seg> <seg type="pāda" n="b">drutaṃ śalākāṃ nayanāñjanotsukā</seg> </l>
<l><seg type="pāda" n="c">viṣādavaty ardhasamāptam aṅganā</seg> <seg type="pāda" n="d">vyanīnijad bāṣpavatī viśeṣakam</seg> //</l>
</lg>

<lg xml:id="HJm_8.42">
<l><seg type="pāda" n="a">vikāsinīṃ kesarapuṣpamālikāṃ</seg> <seg type="pāda" n="b">śiroruhebhyaḥ parimucya viklavā</seg> </l>
<l><seg type="pāda" n="c">sugandhim anyā kaṇabhedapiñjarāṃ</seg> <seg type="pāda" n="d">vyayukta kā cit sahakāramañjarīm</seg> //</l>
</lg>

<lg xml:id="HJm_8.43">
<l><seg type="pāda" n="a">vilolamālābharaṇākulāṃśukā</seg> <seg type="pāda" n="b">nipetur anyāḥ kuṭilākulālakāḥ</seg> </l>
<l><seg type="pāda" n="c">bhramaddvirephāḥ pralayānilāhatā</seg> <seg type="pāda" n="d">manoharāḥ kalpalatā iva striyaḥ</seg> //</l>
</lg>

<lg xml:id="HJm_8.44">
<l><seg type="pāda" n="a">niśamya kāś cit paricārikājanāt</seg> <seg type="pāda" n="b">sabāṣpanetrāḥ kṣitipasya pañcatām</seg> </l>
<l><seg type="pāda" n="c">pradoṣapadminya ivā*nilākulā</seg> <seg type="pāda" n="d">nipatya bhūmāu nimimīlur aṅganāḥ</seg> //</l>
</lg>

<lg xml:id="HJm_8.45">
<l><seg type="pāda" n="a">anyā śanaiḥ parijanena vilokyamānam</seg> <seg type="pāda" n="b">ālikhya taṃ narapatiṃ vijitendukīrtim</seg> </l>
<l><seg type="pāda" n="c">utsaṅgasaṃstham abalā rudatī viṣādāt</seg> <seg type="pāda" n="d">tatyāja citraphalakaṃ saha vartakābhiḥ</seg> //</l>
</lg>

<lg xml:id="HJm_8.46">
<l><seg type="pāda" n="a">keśān vilucya surabhīn parilūnasūtraiḥ</seg> <seg type="pāda" n="b">phullaiḥ kva cit praviralaiḥ kusumaiḥ parītān</seg> </l>
<l><seg type="pāda" n="c">kāś cid vibhinnavalayaiḥ kamalābhitāmrair</seg> <seg type="pāda" n="d">ājaghnire muhur urāṃsi karais taruṇyaḥ</seg> //</l>
</lg>

<p>atha te 'mātyāḥ śokavaśād āgatabāṣpasalilabindunā karuṇavilāpena tena jyeṣṭhaputreṇa nivāpasalilāñjaliṃ dāpayitvā tad antaḥpuraṃ kathaṃ cid āśvāsya taṃ vyādhigrastaṃ janam ūcuḥ |
kriyatāṃ tasya rājño 'bhiprāyaḥ |
evaṃ hi sa pūjito bhaviṣyati |
atha sa janakāyaḥ śastraiś chittvā tasya rohītamatyasyasya māṃsam ānīya vaidyābhihitena krameṇopayujya tasmād vyādheḥ pramumuce ||</p>

<p>tad evaṃ sa bhagavān bodhisattvabhūtaḥ sattvārthaṃ duṣkarāṇi kṛtavān iti ko nāma tasmin mahākāruṇike bhagavati buddhe sacetā jano bhaktimān na syād iti ||</p>

<trailer>|| padmakajātakam aṣṭamam ||</trailer>
</div>
<div type="jātaka" n="11">
<head>11. Mṛga</head>
<lg xml:id="HJm_11.1" n="HJm_11.1*">
<l>tṛṇam iva jīvitam iṣṭaṃ karuṇānugatāḥ parārtham ujjhantaḥ /</l>
<l>kaṭhinamanasām api mano nayanti mṛdutāṃ mahātmānaḥ //</l>
</lg>

<p>tadyathānuśrūyate
svacchasalilatayā candrikayeva dravībhūtayā mṛdupavanapreritataraṅgasaṃghātayā cakravākamithunopaśobhitapulinayā varāṇasayā nimnagayābhyalaṃkṛtācalāntare vividhatarucchāyāpihitajalāśayajale sukumāraśādvalaharitabhūbhāge kvacid araṇye bodhisattvo mṛgayūthādhipatir babhūva |</p>

<lg xml:id="HJm_11.2">
<l><seg type="pāda" n="a">kṣīrodaphenadhavalena tanūdareṇa</seg> <seg type="pāda" n="b">pṛṣṭhena ca bhramarasaṃhatimecakena</seg> </l>
<l><seg type="pāda" n="c">tārāvilāsaśabalasphuritāgrapakṣmā</seg> <seg type="pāda" n="d">reje kaṭākṣa iva yo gahanāntabhūmeḥ</seg> //</l>
</lg>

<p>tasyaivaṃvidhasya bodhisattvasya kiṃcid rūpalāvaṇyapramāṇānukārī devadattas tatsamīpacārī nātimahato mṛgayūthasyādhipatyaṃ cakāra ||</p>

<lg xml:id="HJm_11.3">
<l><seg type="pāda" n="a">tābhyām adhipatibhyāṃ te</seg> <seg type="pāda" n="b">pālite tṛṇam aśnatī</seg> </l>
<l><seg type="pāda" n="c">śaṅkāviyogaviśrabdhaṃ</seg> <seg type="pāda" n="d">mṛgayūthe viceratuḥ</seg> //</l>
</lg>

<p>atha kadācit sātmībhūtamṛgayāvyasano brahmadatto nāma rājā nirgamya vārāṇasyās tiryaguraḥsthalaviniveśitadhanvā vājivarādhirohī sadṛśānuyātras turagakhurasamuddhatapāṃsuparidhūsaranayanapakṣmā divasakarasaṃtāpajanitasvedakaṇākrāntalalāṭadeśaḥ sasainyadhvanisaṃtrāsotpatitamayūratittiricakoravanakṛkavākūni viṣamonnatāni nimnabhūmibhāgāni kvacitpadāticaraṇasaṃtrāsitahariṇakhuravinyāsacakitasphuritaśapharīkulavimuktasravantītaṭasalilāni mattagajapatikapolanikaṣaṇasaṃkrāntamadādhivāsitataruskandhasamīpabhrāntamadhukaragaṇāni taṭaviṭapiśākhāvalagnaśuṣkakakubhākṣaphalamadgubalākāpicchaparimiśrakāśakuśavaṃśataruparṇasaṃcayasūcyamānacirātikrāntagirisaritpūrāṇi palvalapaṅkavinimagnavyāghrapadāni pakvodumbaragandhādhivāsitagahvarāṇi pavanacalitatanupatākākuṭilabhujagasṛtibhir aṅkitamārgapāṃsūni vanāntarāṇi vilokayan kiṃcid atikramya tan mṛgayūthadvayaṃ viśrabdhasthitaṃ sainyena pariveṣṭayāmāsa |</p>

<lg xml:id="HJm_11.4">
<l><seg type="pāda" n="a">atha vilokya camūṃ dhṛtakārmukāṃ</seg> <seg type="pāda" n="b">calakhalīnasamucchritanisvanām</seg> </l>
<l><seg type="pāda" n="c">aśaraṇāḥ paribhinnakadambakā</seg> <seg type="pāda" n="d">bhayavaśena mṛgāḥ paridudruvuḥ</seg> //</l>
</lg>

<lg xml:id="HJm_11.5">
<l><seg type="pāda" n="a">avalokya samantataḥ parītān</seg> <seg type="pāda" n="b">nṛpasainyena mṛgān sa bodhisattvaḥ</seg> </l>
<l><seg type="pāda" n="c">śaradheḥ śaram uddharantam ārād</seg> <seg type="pāda" n="d">avanīśaṃ samupetya saṃbabhāṣe</seg> //</l>
</lg>

<lg xml:id="HJm_11.6">
<l><seg type="pāda" n="a">yugapan mṛgasaṃkṣayāya kasmād</seg> <seg type="pāda" n="b">dhanur etat kriyate tvayā sabāṇam</seg> </l>
<l><seg type="pāda" n="c">divase divase mahānasaṃ te</seg> <seg type="pāda" n="d">mṛgam ekaikam ahaṃ visarjayiṣye</seg> //</l>
</lg>

<lg xml:id="HJm_11.7">
<l><seg type="pāda" n="a">nijagāda mahīpatis tatas taṃ</seg> <seg type="pāda" n="b">yadi satyaṃ mṛga tat tathā kariṣye</seg> </l>
<l><seg type="pāda" n="c">na kariṣyasi ced imāṃ vyavasthāṃ</seg> <seg type="pāda" n="d">prahariṣyāmi tato mṛgeṣu bhūyaḥ</seg> //</l>
</lg>

<lg xml:id="HJm_11.8">
<l><seg type="pāda" n="a">pratipadya gate 'tha bhūmipāle</seg> <seg type="pāda" n="b">dhavalacchattranivāritārkatāpe</seg> </l>
<l><seg type="pāda" n="c">nijagāda sametya bodhisattvo</seg> <seg type="pāda" n="d">hariṇāṃs tān punar ekatām upetān</seg> //</l>
</lg>

<lg xml:id="HJm_11.9">
<l><seg type="pāda" n="a">yugapat samupāgate vināśe</seg> <seg type="pāda" n="b">yadi labhyeta punaḥ kramaḥ sa sādhuḥ</seg> </l>
<l><seg type="pāda" n="c">kramam etya cirāya śāntihetuṃ</seg> <seg type="pāda" n="d">bhavitā nāma kadācid anyad eva</seg> //</l>
</lg>

<lg xml:id="HJm_11.10">
<l><seg type="pāda" n="a">gajakumbhavibhedapaṇḍitānāṃ</seg> <seg type="pāda" n="b">balināṃ kesariṇām api dviṣantaḥ</seg> </l>
<l><seg type="pāda" n="c">kṣapayanti śarair asūn narendrāḥ</seg> <seg type="pāda" n="d">kim u darbhāgrabhujāṃ vane mṛgāṇām</seg> //</l>
</lg>

<lg xml:id="HJm_11.11">
<l><seg type="pāda" n="a">sitamaṇiśucibhis tamo vibhindañ</seg> <seg type="pāda" n="b">jagad avabhāsya marīcibhiḥ śaśāṅkaḥ</seg> </l>
<l><seg type="pāda" n="c">patati vigatakāntir astaśailāt</seg> <seg type="pāda" n="d">kṣaṇaviśarārava eva sarvabhāvāḥ</seg> //</l>
</lg>

<lg xml:id="HJm_11.12">
<l><seg type="pāda" n="a">salilam urutaraṅgaṃ raṃhasā kṣobhayitvā</seg> <seg type="pāda" n="b">harati jaladhimadhyāt pannagaṃ vainateyaḥ</seg> </l>
<l><seg type="pāda" n="c">atipatati na kaścit karmaṇāṃ kovido 'pi</seg> <seg type="pāda" n="d">prathitagurubalo 'pi prāktanānāṃ vipākam</seg> //</l>
</lg>

<lg xml:id="HJm_11.13">
<l><seg type="pāda" n="a">iti karmagatiṃ jñātvā</seg> <seg type="pāda" n="b">vijñānapaṭavo budhāḥ</seg> </l>
<l><seg type="pāda" n="c">prāṇātyaye 'pi nāyānti</seg> <seg type="pāda" n="d">viṣādaṃ dhīracetasaḥ</seg> //</l>
</lg>

<p>atha yūthapatidvayasamādeśāt tābhyāṃ yūthābhyām ahany ahany ekaiko mṛgas tasya rājño bhojanapaktikāle mahānasam agāt | evaṃ ca katipayeṣv ahaḥsv atikrānteṣu devadattayūthavartinyāḥ samāpannasattvāyā hariṇyāḥ prāpto gamanavāraḥ | tataḥ sā svayūthapatim āgamyovāca | svāmin niyataṃ śvaḥ prasavitrī bhavitāsmi | tataḥ prasūya vane mṛgaśāvaṃ vinikṣipya gantāsmi | mayā khalu tatra yuktaṃ martum | naitena garbhasthena śāvakeneti | devadatto yūthapatir uvāca | tat katamo 'nyo mṛgas tava vāre prāpte gamiṣyati | sarvathā tvayaiva gantavyam anātmajñā bhavatī yā mamājñāṃ laṅghayatīti | tena yūthapatinā nirbhartsitā sāpasṛtya mṛgī cintayāmāsa | yo 'yaṃ dvitīyo yūthapatir ayam atikāruṇikas tasmād enam api tāvad abhyarthayiṣye | gatvā ca bodhisattvam uvāca |</p>

<lg xml:id="HJm_11.14">
<l><seg type="pāda" n="a">mama yūthapate vāraḥ</seg> <seg type="pāda" n="b">prāpto gantuṃ nṛpālayam</seg> </l>
<l><seg type="pāda" n="c">āsannaprasavā cāsmi</seg> <seg type="pāda" n="d">tad enaṃ rakṣa śāvakam</seg> //</l>
</lg>

<lg xml:id="HJm_11.15">
<l><seg type="pāda" n="a">prasūtamātram ālīnam</seg> <seg type="pāda" n="b">avalihya ca jihvayā</seg> </l>
<l><seg type="pāda" n="c">stanaṃ ca pāyayitvāhaṃ</seg> <seg type="pāda" n="d">śāvaṃ cañcalanetrakam</seg> //</l>
</lg>

<lg xml:id="HJm_11.16">
<l><seg type="pāda" n="a">vanānte śaṅkhaśakalac</seg><seg type="pāda" n="b">chāyair daśanakuḍmalaiḥ</seg> </l>
<l><seg type="pāda" n="c">spṛśantaṃ śādvalaśikhāṃ</seg> <seg type="pāda" n="d">vilokya ca puraḥsthitam</seg> //</l>
</lg>

<lg xml:id="HJm_11.17">
<l><seg type="pāda" n="a">mama yūthapate yūthe</seg> <seg type="pāda" n="b">bhaginy asti kanīyasī</seg> </l>
<l><seg type="pāda" n="c">gamiṣyāmi kṛtārthāhaṃ</seg> <seg type="pāda" n="d">tasyāṃ nikṣipya putrakam</seg> //</l>
</lg>

<lg xml:id="HJm_11.18" n="HJm_11.18*">
<l>iti putralālasāṃ tāṃ hariṇīm abhidhāyinīṃ samālokya /</l>
<l>yūthapater ārūḍhaṃ sutarām anukampayā hṛdayam //</l>
</lg>

<lg xml:id="HJm_11.19" n="HJm_11.19*">
<l>aparicite 'py anukampā duḥkhini sutarāṃ vivardhate sādhoḥ /</l>
<l>jalasiktamūlajālā lateva vṛkṣaṃ samālambya //</l>
</lg>

<lg xml:id="HJm_11.20">
<l><seg type="pāda" n="a">yasyaivāsty anukampā dīnaṃ</seg> <seg type="pāda" n="b">śaraṇāgataṃ samālokya</seg> </l>
<l><seg type="pāda" n="c">tadvyasanabhaṅgahetuṃ sa</seg> <seg type="pāda" n="d">eva kurute paraṃ yatnam</seg> //</l>
</lg>

<lg xml:id="HJm_11.21">
<l><seg type="pāda" n="a">tām ūcivān atha mṛgīṃ mṛgayūthanātho</seg> <seg type="pāda" n="b">bhadre parityaja śucaṃ manasi sphurantīm</seg> </l>
<l><seg type="pāda" n="c">tvaṃ tiṣṭha nirvṛtim upetya vane carantī</seg> <seg type="pāda" n="d">yāsyāmy ahaṃ narapateḥ svayam eva veśma</seg> //</l>
</lg>

<lg xml:id="HJm_11.22">
<l><seg type="pāda" n="a">bālaṃ śirīṣaharitaṃ tṛṇam ādaśantaṃ</seg> <seg type="pāda" n="b">candrāṃśujālavimalaṃ salilaṃ pibantam</seg> </l>
<l><seg type="pāda" n="c">saṃkrīḍamānam iha putrakam eṇaśāvaiḥ</seg> <seg type="pāda" n="d">sārdhaṃ ciraṃ samavalokaya cañcalākṣam</seg> //</l>
</lg>

<lg xml:id="HJm_11.23">
<l><seg type="pāda" n="a">āśvāsya tām iti mṛgīṃ sa jagāda dhīras</seg> <seg type="pāda" n="b">trātā yathādya hariṇī maraṇān mayeyam</seg> </l>
<l><seg type="pāda" n="c">duḥkhāt punarbhavakṛtāj janatāṃ tathaiva</seg> <seg type="pāda" n="d">trāyeya mārajayinīṃ samavāpya bodhim</seg> //</l>
</lg>

<p>ity uktvā sa yūthapatir udarākrāntibaddhoṣmaṇaḥ khurapuṭotkhātarajaskān mṛgaromanthanojjhitabadarāsthinicitaparyantād vasatisthānāt prāg eva samutthāya vimanasā yūthenānugamyamāno vārāṇasīm abhitaḥ pratasthe |</p>

<lg xml:id="HJm_11.24">
<l><seg type="pāda" n="a">vikośapuṣpās tam athākulākulāḥ</seg> <seg type="pāda" n="b">kalair alīnāṃ virutair visāribhiḥ</seg> </l>
<l><seg type="pāda" n="c">vidhūtaśākhāgrakarā nabhasvatā</seg> <seg type="pāda" n="d">nivartayāmāsur ivācaladrumāḥ</seg> //</l>
</lg>

<lg xml:id="HJm_11.25">
<l><seg type="pāda" n="a">vimucyamānaṃ suhṛdeva tena tan</seg> <seg type="pāda" n="b">mṛgeṇa vātāhatalolapallavam</seg> </l>
<l><seg type="pāda" n="c">visāricīrīvirutaṃ samantato</seg> <seg type="pāda" n="d">vanaṃ rurodeva samutsukotsukam</seg> //</l>
</lg>

<p>atha bodhisattvo vārāṇasīsamīpam āgamya kiṃcid vilambya tan mṛgayūtham ity uvāca | nivartyatām idānīm | sulabhaviyogāni hi lokasaṃgatāni | suciram api vasantakālaramaṇīyam aravindavanam upāsya himasamayaparimlānapalāśakesarakarṇikam apagatagandham apahāya gacchaty eva prakṛticañcalā śrīḥ | avabhāsya ca prāvṛṭkālajaladapaṭāvaguṇṭhitāni digvadhūmukhāni lāsyam iva ca darśayitvā viraktā iva veśyāṅganāḥ śaratkālavigalitasalilalaghūn apagatavibhavān kāmukān iva parityajanti jaladharān aciraprabhāḥ | kṣaṇadāmukhaviśeṣakaḥ śiśirāṃśur api prabhātasamaye parityajyate sahajayā kāntyā | sarvathā na tat kiṃcij jagati vidyate yan nānyonyaviyogi syād iti vicintya dharmaparāyaṇair yuṣmābhir bhūtvā samyag ātmā paripālanīya iti | tac ca mṛgayūthaṃ sthitvā bodhisattvam ā cakṣurviṣayād gacchantam avalokya pitṛviyogād iva śokaśalyakṣatahṛdayaṃ śūnyam iva tad vanaṃ pratyājagāma | bodhisattvo 'pi ca hariṇavarāhamahiṣājāsthinicaye lagnaśvagaṇakalahabhīṣaṇam utpatitāvalīnasaraghākulamāṃsapeśīkam upanihitaniśātakartanīkaṃ mṛgāgamanapratīkṣibhir aurabhrikair ākīrṇasūnāsthānam āgamyāvatasthe | te ca tadvadhādhikṛtāḥ puruṣā yūthapatim ādāya rājñe darśayāmāsuḥ |</p>

<lg xml:id="HJm_11.26">
<l><seg type="pāda" n="a">athābhāṣata taṃ rājā</seg> <seg type="pāda" n="b">hariṇaṃ hariṇekṣaṇaḥ</seg> </l>
<l><seg type="pāda" n="c">aparikṣīṇayūthas tvaṃ</seg> <seg type="pāda" n="d">vada kiṃ svayam āgataḥ</seg> //</l>
</lg>

<p>bodhisattva uvāca |</p>

<lg xml:id="HJm_11.27">
<l><seg type="pāda" n="a">garbhiṇī hariṇī deva</seg> <seg type="pāda" n="b">śaraṇaṃ mām upāgatā</seg> </l>
<l><seg type="pāda" n="c">putradarśanakāṅkṣiṇyās</seg> <seg type="pāda" n="d">tasyā vāre 'ham āgataḥ</seg> //</l>
</lg>

<lg xml:id="HJm_11.28">
<l><seg type="pāda" n="a">putrakaṃ draṣṭum icchantyāḥ</seg> <seg type="pāda" n="b">pūrayitvā manoratham</seg> </l>
<l><seg type="pāda" n="c">eṇyās tasyāḥ paraṃ prīto</seg> <seg type="pāda" n="d">manye 'haṃ mṛtyum utsavam</seg> //</l>
</lg>

<lg xml:id="HJm_11.29">
<l><seg type="pāda" n="a">hariṇīṃ hariṇaṃ cātra</seg> <seg type="pāda" n="b">yātum ālokya mṛtyave</seg> </l>
<l><seg type="pāda" n="c">yan me samabhavad duḥkhaṃ</seg> <seg type="pāda" n="d">tad adya na bhaviṣyati</seg> //</l>
</lg>

<lg xml:id="HJm_11.30">
<l><seg type="pāda" n="a">tasmāt pramāpaya nareśvara mām idānīm</seg> <seg type="pāda" n="b">aurabhrikaiḥ kathaya deva vilambase kim</seg> </l>
<l><seg type="pāda" n="c">atyāyatena karuṇākavacena baddhaṃ</seg> <seg type="pāda" n="d">ceto bhinatti na viṣādaśaro mamedam</seg> //</l>
</lg>

<p>atha sa rājā tasya tāṃ parārthapratipattipaṭīyasīm anukampāṃ vicintya vismitamatir upālabdha iva lajjayā bodhisattvam uvāca | sādhu sādhu yūthapate |</p>

<lg xml:id="HJm_11.31">
<l><seg type="pāda" n="a">parārthaniṣpattinibaddhacetā</seg> <seg type="pāda" n="b">mṛgākṛtis tvaṃ puruṣapradhānaḥ</seg> </l>
<l><seg type="pāda" n="c">paropaghātāya nibaddhayatnā</seg> <seg type="pāda" n="d">vayaṃ khalu vyālamṛgaiḥ samānāḥ</seg> //</l>
</lg>

<p>atha bodhisattvo vipratisāravantaṃ rājānam avetya jātaviśrambhamukham ity uvāca |</p>

<lg xml:id="HJm_11.32">
<l><seg type="pāda" n="a">śaraṇam upagataṃ kṛtāparādhaṃ</seg> <seg type="pāda" n="b">ripum api pāsi kila vyudasya kopam</seg> </l>
<l><seg type="pāda" n="c">kathaya katham anāgasāṃ mṛgāṇām</seg> <seg type="pāda" n="d">upari patanti taveṣavo niśātāḥ</seg> //</l>
</lg>

<lg xml:id="HJm_11.33">
<l><seg type="pāda" n="a">prahṛtaṃ na tvayā yuddhe</seg> <seg type="pāda" n="b">dviṣaty api parāṅmukhe</seg> </l>
<l><seg type="pāda" n="c">nihaṃsi bhayavitrastān</seg> <seg type="pāda" n="d">hariṇān naśyataḥ katham</seg> //</l>
</lg>

<lg xml:id="HJm_11.34">
<l><seg type="pāda" n="a">jahīhi mṛgayākrīḍām</seg> <seg type="pāda" n="b">asatsaṃkalpavardhitām</seg> </l>
<l><seg type="pāda" n="c">narakāgneḥ sphuraddīpter</seg> <seg type="pāda" n="d">bhavitrī yeyam āhutiḥ</seg> //</l>
</lg>

<p>atha sa rājā pramuditamanās taṃ yūthapatiṃ mahati siṃhāsana āropya savinayaṃ nīcairāsanam adhiṣṭhāya proktavān | aho subhāṣitaṃ kriyatāṃ me mohatimirāpanodinī dharmadeśaneti | tato bodhisattvaḥ sakalayā rājaparṣadāvalokyamānas taṃ rājānaṃ saṃrādhayann ity uvāca |</p>

<lg xml:id="HJm_11.35">
<l><seg type="pāda" n="a">subhāṣitaprītir anunnatiḥ śriyā</seg> <seg type="pāda" n="b">parārthaniṣpattipaṭīyasī kriyā</seg> </l>
<l><seg type="pāda" n="c">guṇeṣv atṛptir guṇavatsu cādaro</seg> <seg type="pāda" n="d">virūḍham etac caritaṃ mahātmanām</seg> //</l>
</lg>

<lg xml:id="HJm_11.36">
<l><seg type="pāda" n="a">nitāntam āviṣkṛtatuṅgatejasī</seg> <seg type="pāda" n="b">ubhe manuṣyasya manuṣyalakṣmaṇī</seg> </l>
<l><seg type="pāda" n="c">adainyam āpatsv api cittagauravād</seg> <seg type="pāda" n="d">apatrapā cāryapathaprakāśinī</seg> //</l>
</lg>

<lg xml:id="HJm_11.37">
<l><seg type="pāda" n="a">khalāḥ prakṛtyaiva malīmasāśayā</seg> <seg type="pāda" n="b">vṛthā pareṣām ayaśaḥsu jāgrati</seg> </l>
<l><seg type="pāda" n="c">svacittaśuddhau viniviṣṭabuddhayo</seg> <seg type="pāda" n="d">budhāḥ punas teṣu bhṛśaṃ dayālavaḥ</seg> //</l>
</lg>

<lg xml:id="HJm_11.38">
<l><seg type="pāda" n="a">nareṣu tulyodayapauruṣeṣv api</seg> <seg type="pāda" n="b">kriyā na sarvasya paropakāriṇī</seg> </l>
<l><seg type="pāda" n="c">parisphurajjyotiṣi nirghane nabhasy</seg> <seg type="pāda" n="d">agastya evāmbu karoti nirviṣam</seg> //</l>
</lg>

<lg xml:id="HJm_11.39">
<l><seg type="pāda" n="a">vicintyamāno 'pi karoti vismayaṃ</seg> <seg type="pāda" n="b">visāriṇā saccaritena sajjanaḥ</seg> </l>
<l><seg type="pāda" n="c">yadā tu cakṣuḥpatham eti dehināṃ</seg> <seg type="pāda" n="d">tadāmṛteneva manāṃsi siñcati</seg> //</l>
</lg>

<lg xml:id="HJm_11.40">
<l><seg type="pāda" n="a">yasyāyāmi paropakārasalilasroto na vicchidyate</seg> <seg type="pāda" n="b">dhīcakṣuś ca viyogi yasya tamasā dvāv eva tau jāgrataḥ</seg> </l>
<l><seg type="pāda" n="c">anyeṣāṃ paśudharmaṇāṃ parahitavyāpāradurmedhasāṃ</seg> <seg type="pāda" n="d">tulye rātryahanī pramattamanasām ajñānanidrāvatām</seg> //</l>
</lg>

<lg xml:id="HJm_11.41">
<l><seg type="pāda" n="a">saṃsāre bhramato mahāndhatamase saṃtiṣṭhamānasya vā</seg> <seg type="pāda" n="b">sādhoḥ sādhuphale nitāntamahatī dve eva te māṃ prati</seg> </l>
<l><seg type="pāda" n="c">yatra projjhya gṛhaṃ tapovanam abhiprasthīyate śreyase</seg> <seg type="pāda" n="d">yasmin vā kriyate vivekapaṭubhiḥ sākaṃ kathā sūribhiḥ</seg> //</l>
</lg>

<lg xml:id="HJm_11.42">
<l><seg type="pāda" n="a">bhujyante svagṛhasthitā iva sukhaṃ yasyārthibhiḥ saṃpadaḥ</seg> <seg type="pāda" n="b">paṭvī yasya ca dhīs tamaḥprahataye dvāv eva tau prāṇitaḥ</seg> </l>
<l><seg type="pāda" n="c">yas tv ātmaṃbharir unnate 'pi vibhave hīnaś ca vidvattayā</seg> <seg type="pāda" n="d">tasyālekhyamaṇer ivākṛtibhṛtaḥ sattāpy asattā nanu</seg> //</l>
</lg>

<lg xml:id="HJm_11.43">
<l><seg type="pāda" n="a">kṛcchrāl labdham api krameṇa bhavati prabhraṃśi bhūyaḥ sukhaṃ</seg> <seg type="pāda" n="b">tadbhraṃśe paritāpam eti puruṣaś cittānalaṃ jvālayan</seg> </l>
<l><seg type="pāda" n="c">duḥkhasyāsya bhavānubandhajananī hetuḥ śaṭhā jālinī</seg> <seg type="pāda" n="d">te 'tyantaṃ sukhino manaḥsu nihitā yaiḥ samyag alpecchatā</seg> //</l>
</lg>

<lg xml:id="HJm_11.44">
<l><seg type="pāda" n="a">mohacchedi subhāṣitaṃ vinayati dravyaṃ vinaiva śramād</seg> <seg type="pāda" n="b">adravye tu bhavanty api sphuṭapadā vyarthopadeśā giraḥ</seg> </l>
<l><seg type="pāda" n="c">karmāreṇa paṭīyasāpi vighanavyomendranīlacchaviḥ</seg> <seg type="pāda" n="d">śrīgarbhaḥ kriyate kalaṅkaparuṣād ghaṇṭīkṛtān nāyasaḥ</seg> //</l>
</lg>

<p>iti guṇāguṇāntaravidā mahārājena satpathāśrayiṇā bhavitavyam iti | atha sa rājā dharmakathāmṛtāsvādaprīṇitamanā dattamṛgābhayaḥ sabahumānam iti bodhisattvaṃ praśaśaṃsa |</p>

<lg xml:id="HJm_11.45">
<l><seg type="pāda" n="a">utpāde sati loka eṣa maraṇavyādhiśramair bādhyate</seg> <seg type="pāda" n="b">tṛṣṇātantunibandhanasya jagato bhūyas ta evādhayaḥ</seg> </l>
<l><seg type="pāda" n="c">ity acchinnapunarbhavapratibhayaḥ saṃsāra ā nirvṛter</seg> <seg type="pāda" n="d">yuṣmatsaṃgamahetur ity avamato nāyaṃ sadoṣo 'pi naḥ</seg> //</l>
</lg>

<p>atha bodhisattvaḥ siṃhāsanād avatīrya rājānam āpapracche |</p>

<lg xml:id="HJm_11.46">
<l><seg type="pāda" n="a">mayā vinā nṛvara viṣaṇṇamānasaṃ</seg> <seg type="pāda" n="b">samākulaṃ hariṇakulaṃ bhaviṣyati</seg> </l>
<l><seg type="pāda" n="c">akaṇṭakāṃ ciram anuśādhi medinīṃ</seg> <seg type="pāda" n="d">vrajāmy ahaṃ tvaritapadaṃ tadantikam</seg> //</l>
</lg>

<p>tataḥ sa yūthapatiḥ kṣitipālānumatas tad eva vanam ājagāma |</p>

<lg xml:id="HJm_11.47">
<l><seg type="pāda" n="a">atha yūthapatiṃ vilokya dūrān</seg> <seg type="pāda" n="b">muditaṃ tan mṛgayūtham utsukākṣam</seg> </l>
<l><seg type="pāda" n="c">daśanāgragṛhītaśaṣpadarbhaṃ</seg> <seg type="pāda" n="d">tvaritaṃ pratyudiyāya baddhapaṅkti</seg> //</l>
</lg>

<lg xml:id="HJm_11.48">
<l><seg type="pāda" n="a">vinimīlitalocaneva yāsīd</seg> <seg type="pāda" n="b">dhariṇī yūthapatau gate vanāntāt</seg> </l>
<l><seg type="pāda" n="c">samupeyuṣi saiva tatra dhīre</seg> <seg type="pāda" n="d">punar unmīlitalocaneva jātā</seg> //</l>
</lg>

<lg xml:id="HJm_11.49">
<l><seg type="pāda" n="a">āgamya sātha hariṇī hariṇapradhānam</seg> <seg type="pāda" n="b">itthaṃ jagāda muditā calitāyatākṣī</seg> </l>
<l><seg type="pāda" n="c">prahlādayan mama manaḥ śiśur eṣa dāve</seg> <seg type="pāda" n="d">saṃkrīḍate hariṇanātha tava prasādāt</seg> //</l>
</lg>

<p>bodhisattvo 'pi ca tan mṛgayūthadvayam āśvāsya parāṃ prītim upajagāma | tad evaṃ parahitaparāyaṇaḥ sa bhagavāṃs tiryagbhūto 'py āsīd iti vincintya tadupāropitaprasādā bhavata yūyam iti ||</p>

<trailer>|| mṛgajātakaṃ prathamam ||</trailer>
</div>
<div type="jātaka" n="12">
<head>12. Mayūra</head>
<lg xml:id="HJm_12.1" n="HJm_12.1*">
<l>śīlaṃ paripālayatā trātāḥ sattvā mayūrabhūtena /</l>
<l>prāṇabhayād yena purā kas tatra na ropayed bhaktim //</l>
</lg>

<p>tadyathānuśrūyate
surabhikamalavanacchannamahāvimalasalilena prahlāditasiddhajanamānasena mānasena mahāsarasā sakalaśaśimaṇḍalabimbenevālaṃkṛtaikadeśe tripathagāsalilanipātakṣobhitabhūrjadevadārunameruvane prasrutānekaprasravaṇe tuhinopacayasthūlataraśikharasahasratayā rajatastambhair ivoparisamākīrṇe kesarisaṃtrāsaprasthitacamarayūthasphuritavālasaṃghātopavījyamānanikuñje nirjharasalilaprakṣālyamānaśilātale kusumitalatāprāntabhrāntamukharamadhukaragaṇasaṃgīte sābhiṣeka iva rājamāne bhūdharavare himavati dhautendranīlavimaladaṇḍākṛtiśirodharaḥ śaṅkhacchedāvadātāpāṅgadeśaḥ sphuṭitapāribhadrakakusumābhiraktatuṇḍo vipulavicitrapakṣatir indīvarapalāśākīrṇataruṇaśirīṣakusumasaṃghātānurūpabṛhatkalāpaḥ suvarṇāvabhāso nāma bodhisattvo mayūrādhipatir babhūva |</p>

<lg xml:id="HJm_12.2">
<l><seg type="pāda" n="a">mayūravaram utpādya</seg> <seg type="pāda" n="b">taṃ vicitratanūruham</seg> </l>
<l><seg type="pāda" n="c">vismitā iva paśyanto</seg> <seg type="pāda" n="d">babhūvuḥ karmaśilpinaḥ</seg> //</l>
</lg>

<lg xml:id="HJm_12.3">
<l><seg type="pāda" n="a">meghārambhe jātanṛtyānurāgaṃ</seg> <seg type="pāda" n="b">paśyantīnāṃ taṃ mayūrādhirājam</seg> </l>
<l><seg type="pāda" n="c">stokoddyotā hrīmatīnām ivāsan</seg> <seg type="pāda" n="d">mandā vidyullāsikānāṃ vilāsāḥ</seg> //</l>
</lg>

<lg xml:id="HJm_12.4">
<l><seg type="pāda" n="a">mṛdaṅgavad dhvānini vārinirjhare</seg> <seg type="pāda" n="b">dvirephavīṇāsu kalasvanāsu ca</seg> </l>
<l><seg type="pāda" n="c">latāvanāntargṛhake manohare</seg> <seg type="pāda" n="d">nanarta citraṃ sa mayūralāsakaḥ</seg> //</l>
</lg>

<lg xml:id="HJm_12.5">
<l><seg type="pāda" n="a">parisphuraccandrakaratnamaṇḍalas</seg> <seg type="pāda" n="b">taṭāntam āruhya yadā nanarta saḥ</seg> </l>
<l><seg type="pāda" n="c">samīraṇādhūtavano himācalas</seg> <seg type="pāda" n="d">tadā vibhāti sma kirīṭavān iva</seg> //</l>
</lg>

<lg xml:id="HJm_12.6">
<l><seg type="pāda" n="a">kāntaṃ vitanvati kalāpam anaṅgavadhvā</seg> <seg type="pāda" n="b">citre viśeṣaka ivālikhite dharitryām</seg> </l>
<l><seg type="pāda" n="c">tatra sthitā śikhini siddhavilāsinīnāṃ</seg> <seg type="pāda" n="d">gāḍhaṃ kutūhalavaśān na tatarpa dṛṣṭiḥ</seg> //</l>
</lg>

<lg xml:id="HJm_12.7">
<l><seg type="pāda" n="a">āpāṇḍumeghapaṭalāvṛtadiṅmukhānte</seg> <seg type="pāda" n="b">muktāmalāmbhasi śaratsamaye 'bhyupete</seg> </l>
<l><seg type="pāda" n="c">yasyāṃ sa candrakamaṇīn asṛjat kalāpī</seg> <seg type="pāda" n="d">bhūr indranīlaśakalair iva sā babhāse</seg> //</l>
</lg>

<lg xml:id="HJm_12.8">
<l><seg type="pāda" n="a">kānte viceruṣi śanair apulākapakṣe</seg> <seg type="pāda" n="b">yūthānuyātagamane kuśalaikapakṣe</seg> </l>
<l><seg type="pāda" n="c">tasmin mahīdharavarasya mayūrarāja</seg> <seg type="pāda" n="d">indrāyudhaiḥ śabaliteva mahī rarāja</seg> //</l>
</lg>

<p>atha kadācid anilabalavibhidyamānakusumagandhādhivāsitadiṅmukheṣu bhramadalikulaśabaleṣu kalabharadanaparipāṇḍuṣu rāmaṇīyakaṃ gateṣu ketakeṣu kuṭajakakubhanīpakadambakusumasurabhīkṛtanikuñjeṣv indragopakābhyalaṃkṛtamarakataharitaśādvalaśyāmavanabhūmiṣu nayanaramyeṣu mahīdhareṣu sphuritataḍidvalayalāñchitodareṣu darśitendrāyudheṣu dhārāśaranipātaprodvāsitanidāghavairiṣu nabhaḥpidhāyiṣu jaladhareṣu śiśiraśīkarasparśāpanītadivasakarasaṃtāpeṣu parityajatsu candanadrumān phaṇiṣu prathamapūrapriyatamataraṅgahastāvalucyamānaphenāvataṃsāsu kaluṣasalilavasanapidhīyamānavipulapulinajaghanāsu mattāsv iva prāgalbhyam upagatāsu saridaṅganāsu sabāṣpaproṣitabhartṛkājananayanāvalokyamāneṣu meghadhvanipramuditeṣu vimuktamadhurārāveṣu gṛhamayūreṣu navajaladasalilakaṇanipātajanitakaṇakaṇāśabdeṣu tālatālīnālikeravaneṣu sa mayūrarājaḥ prabhātasamaye tanujalakaṇagurukṛtakalāpaḥ śrutihṛdayahāriṇīṃ kekāṃ vimuñcan nabhaḥśobhārtham ivotpatya vārāṇasīsamīpena prāgāt | tasyāṃ ca puri brahmadattena rājñā saha suptaprativibuddhā parasparapariṣvaṅgāpahṛtavilepanā kiṃcitparipāṭalalocanotpalānupamā nāma tasya rājño devī papraccha |</p>

<lg xml:id="HJm_12.9">
<l><seg type="pāda" n="a">vada kasya dhvanir ayaṃ</seg> <seg type="pāda" n="b">tāras tārādhipānana</seg> </l>
<l><seg type="pāda" n="c">yena pratāryamāṇena</seg> <seg type="pāda" n="d">mama prahlāditaṃ manaḥ</seg> //</l>
</lg>

<p>rājovaca | devi suvarṇāvabhāso nāma mānuṣālāpo mayūrarājo himavati kṛtādhivāsas tasyaiṣa nabhasā saṃcaramāṇasya prakṛtimanoharaḥ kanakamarakatendranīlavaiḍūryarāśiprabhāsvarasya svaraḥ | punaḥ sakutūhalā devy uvāca | kutaḥ punar asau mayūrādhipatir devasya śrutipatham āgata iti | rājovāca |</p>

<lg xml:id="HJm_12.10">
<l><seg type="pāda" n="a">puruṣāṇāṃ tiraścāṃ vā</seg> <seg type="pāda" n="b">guṇā eva prakāśakāḥ</seg> </l>
<l><seg type="pāda" n="c">bhinnāndhakāranivahā</seg> <seg type="pāda" n="d">maṇīnām iva raśmayaḥ</seg> //</l>
</lg>

<lg xml:id="HJm_12.11">
<l><seg type="pāda" n="a">mayūrākṛtim āsthāya</seg> <seg type="pāda" n="b">ko 'pi kenāpi hetunā</seg> </l>
<l><seg type="pāda" n="c">nayanotsavabhūto 'sau</seg> <seg type="pāda" n="d">sthito gaurīguror vane</seg> //</l>
</lg>

<lg xml:id="HJm_12.12">
<l><seg type="pāda" n="a">śikhiyūthādhipatinā</seg> <seg type="pāda" n="b">tenālaṃkṛtagahvaraḥ</seg> </l>
<l><seg type="pāda" n="c">nāthavantam ivātmānaṃ</seg> <seg type="pāda" n="d">manyate tuhinācalaḥ</seg> //</l>
</lg>

<lg xml:id="HJm_12.13">
<l><seg type="pāda" n="a">garjitena prayacchantaḥ</seg> <seg type="pāda" n="b">sādhuvādam ivāmbudāḥ</seg> </l>
<l><seg type="pāda" n="c">baddhanṛttaṃ tam īkṣante</seg> <seg type="pāda" n="d">sphuradbhis taḍidīkṣaṇaiḥ</seg> //</l>
</lg>

<lg xml:id="HJm_12.14" n="HJm_12.14*">
<l>ghanasamayanāṭakādāv āhūtā barhisūtradhāreṇa /</l>
<l>sahasā taḍid ātmānaṃ darśayati naṭīva savilāsam //</l>
</lg>

<p>athānupamā tena tasya mayūrādhipateḥ śrutihāriṇā svareṇākṣiptahṛdayā mṛduhasitabhrūlatākṣepaparāvartanāvalokanakrīḍāparibṛṃhitair vilāsais taṃ rājānaṃ vaśīkṛtyovāca | deva kriyatāṃ yatnas tasya mayūrādhipater grahaṇāya | krīḍanako 'smākam antaḥpure bhaviṣyati |</p>

<lg xml:id="HJm_12.15">
<l><seg type="pāda" n="a">antaḥpuramadhyagatasphuṭa</seg><seg type="pāda" n="b">candrakadhāriṇā mayūreṇa</seg> </l>
<l><seg type="pāda" n="c">vividhamaṇikarṇapūreva</seg> <seg type="pāda" n="d">tena no gṛhamahī bhavatu</seg> //</l>
</lg>

<p>rājovāca | devi na kilāsau śakyate grahītum | devy uvāca |</p>

<lg xml:id="HJm_12.16">
<l><seg type="pāda" n="a">sṛjataḥ surabhīn madāmbubindūn</seg> <seg type="pāda" n="b">balino 'pi dviradān vaśaṃ nayanti</seg> </l>
<l><seg type="pāda" n="c">puruṣāḥ paṭuvīryabuddhyupāyāḥ</seg> <seg type="pāda" n="d">kim uta svalpabalodayān vihaṅgān</seg> //</l>
</lg>

<lg xml:id="HJm_12.17">
<l><seg type="pāda" n="a">hriyate baḍiśena vārimadhyāt</seg> <seg type="pāda" n="b">pṛthuromā nayanādhvanaś cyuto 'pi</seg> </l>
<l><seg type="pāda" n="c">kim upāyavatām asādhyam asti</seg> <seg type="pāda" n="d">vyavasāye hi sati kriyāḥ phalanti</seg> //</l>
</lg>

<lg xml:id="HJm_12.18">
<l><seg type="pāda" n="a">bhavato 'sti matir viśeṣapaṭvī</seg> <seg type="pāda" n="b">bahavaḥ santi vipaścitaḥ sahāyāḥ</seg> </l>
<l><seg type="pāda" n="c">saphalīkriyate na cen mamecchā</seg> <seg type="pāda" n="d">bhavatā snehaparāṅmukho 'si nūnam</seg> //</l>
</lg>

<lg xml:id="HJm_12.19">
<l><seg type="pāda" n="a">śāvān kulāyakagatān paripātukāmā</seg> <seg type="pāda" n="b">nadyāḥ pragṛhya tanupakṣapuṭena toyam</seg> </l>
<l><seg type="pāda" n="c">dāvānalaṃ kila siṣeca muhuḥ kapotī</seg> <seg type="pāda" n="d">snigdho jano na khalu cintayati svapīḍām</seg> //</l>
</lg>

<p>atha sa rājā mā devi krodhaṃ kārṣīr akāryam api tvadarthe kuryām | ataḥ karomy ahaṃ tadgrahaṇāya yatnam ity uvāca |</p>

<lg xml:id="HJm_12.20">
<l><seg type="pāda" n="a">vilāsinīnāṃ madanānukarṣiṇā</seg> <seg type="pāda" n="b">vilāsapāśena nibaddhamānasaḥ</seg> </l>
<l><seg type="pāda" n="c">śubhāśubhānveṣaṇasuptacetanaḥ</seg> <seg type="pāda" n="d">prayāty anighno 'pi hi nighnatāṃ janaḥ</seg> //</l>
</lg>

<lg xml:id="HJm_12.21">
<l><seg type="pāda" n="a">amartyatejo'vayavān avāpya yā</seg> <seg type="pāda" n="b">tilottameti prathitā surāṅganā</seg> </l>
<l><seg type="pāda" n="c">trilokanātho 'pi tayātmaśobhayā</seg> <seg type="pāda" n="d">caturmukhatvaṃ gamitas trilocanaḥ</seg> //</l>
</lg>

<lg xml:id="HJm_12.22">
<l><seg type="pāda" n="a">taponidhiṃ gādhisutaṃ tapovane</seg> <seg type="pāda" n="b">mahādhiyaṃ menakayā hṛtendriyam</seg> </l>
<l><seg type="pāda" n="c">avajñayākṛṣya mṛṇālakārmukaṃ</seg> <seg type="pāda" n="d">śareṇa vivyādha hasan manobhavaḥ</seg> //</l>
</lg>

<lg xml:id="HJm_12.23">
<l><seg type="pāda" n="a">yad edhate lāghavahetur arthitā</seg> <seg type="pāda" n="b">patanti yan mūrdhni nikārapāṃsavaḥ</seg> </l>
<l><seg type="pāda" n="c">spṛśanty adhikṣepaśarāś ca yan manas</seg> <seg type="pāda" n="d">tad aṅganābhiḥ kriyate śarīriṇām</seg> //</l>
</lg>

<lg xml:id="HJm_12.24">
<l><seg type="pāda" n="a">ābadhya vyavasāyavarma purato vinyasya tṛṣṇācamūm</seg> <seg type="pāda" n="b">āropya prasabhaṃ nitāntakaṭhinaṃ nirvrīḍatākārmukam</seg> </l>
<l><seg type="pāda" n="c">arthitvāhavamadhyam etya vivaśāḥ sīmantinībhiḥ kṛtā</seg> <seg type="pāda" n="d">nīcebhyo 'pi sahanta eva puruṣā bhrūbhaṅgabāṇavraṇam</seg> //</l>
</lg>

<p>atha sa rājā śākunikān āhūyāvocat | asti suvarṇāvabhāso nāma himavati mayūrādhipatis taṃ bhavantaḥ śīghram ānayantu | na ced āneṣyatha tataḥ sarvān eva bhavatas tīkṣṇena daṇḍenāntakasakāśaṃ praheṣyāmīti | te ca maraṇabhītās tatheti pratiśrutya kaṃcin nipuṇataraṃ śākunikam abhyarthya visarjayāmāsuḥ | sa ca śākunikaḥ krameṇa himācalam āgamya vijñāya tasya mayūrādhipater gocarabhūmiṃ viracayya pāśān ekānte 'vatasthe |</p>

<lg xml:id="HJm_12.25">
<l><seg type="pāda" n="a">prāleyādres tuṅgasānor upaghne</seg> <seg type="pāda" n="b">nyastaṃ yad yat tena śākuntikena</seg> </l>
<l><seg type="pāda" n="c">tenātyarthaṃ barhiṇā dṛṣṭamātraṃ</seg> <seg type="pāda" n="d">tat tad dūrāc cicchide pāśajālam</seg> //</l>
</lg>

<p>atha himavati dūrasthā divyacakṣuṣo munayas taṃ bodhisattvaprabhāvam ālokya vismitamanasa evam ūcuḥ |</p>

<lg xml:id="HJm_12.26">
<l><seg type="pāda" n="a">dṛṣṭyānena śrīmatā puṇyadhāmnā</seg> <seg type="pāda" n="b">chinnāḥ pāśā gāḍhabandhā yatheme</seg> </l>
<l><seg type="pāda" n="c">sādhor asya prāptabodhes tathaiva</seg> <seg type="pāda" n="d">prajñāśastraṃ chetsyati kleśapāśān</seg> //</l>
</lg>

<p>atha sa śākunikaḥ pāśacchedaviṣaṇṇamanāḥ samupagamya kṛtāñjalis tasmai mayūrādhipataye tāṃ krūrāṃ rājājñām ākhyāyābravīt |</p>

<lg xml:id="HJm_12.27">
<l><seg type="pāda" n="a">prāṇavicchedabhītānāṃ</seg> <seg type="pāda" n="b">śaraṇya śaraṇārthinām</seg> </l>
<l><seg type="pāda" n="c">śvetāpāṅgapate bhūyās</seg> <seg type="pāda" n="d">tvam eva śaraṇaṃ hi naḥ</seg> //</l>
</lg>

<lg xml:id="HJm_12.28">
<l><seg type="pāda" n="a">dṛṣṭyā cchinnās tvayā pāśāḥ</seg> <seg type="pāda" n="b">śaṅkhacchedasitāntayā</seg> </l>
<l><seg type="pāda" n="c">sa tvam īdṛkprabhāvaḥ san</seg> <seg type="pāda" n="d">katham asmān na pāsyasi</seg> //</l>
</lg>

<lg xml:id="HJm_12.29">
<l><seg type="pāda" n="a">tam ālokayato dīnaṃ</seg> <seg type="pāda" n="b">magnaṃ bandhum ivāpadi</seg> </l>
<l><seg type="pāda" n="c">āpupūre manas tasya</seg> <seg type="pāda" n="d">duḥkhena karuṇātmanaḥ</seg> //</l>
</lg>

<lg xml:id="HJm_12.30">
<l><seg type="pāda" n="a">na trāsyate kathaṃ sattvān</seg> <seg type="pāda" n="b">dhīro 'yaṃ vyasanād iti</seg> </l>
<l><seg type="pāda" n="c">śīlapāramitā tasmin</seg> <seg type="pāda" n="d">niḥsaṃdigdheva tasthuṣī</seg> //</l>
</lg>

<lg xml:id="HJm_12.31">
<l><seg type="pāda" n="a">māṃ cen na saṃtyajasi bodhim avāptukāma</seg> <seg type="pāda" n="b">etān mayūravara pāhi narendradaṇḍāt</seg> </l>
<l><seg type="pāda" n="c">taṃ śīlapāramitayā janitaprasādam</seg> <seg type="pāda" n="d">itthaṃ kṛpā śikhinam uktavatīva sādhvī</seg> //</l>
</lg>

<p>atha bodhisattvas tān maraṇabhītān prati duḥkhāyamāna īdṛśam acintayat |</p>

<lg xml:id="HJm_12.32">
<l><seg type="pāda" n="a">madhurasvaraḥ surucirāṅgaruho</seg> <seg type="pāda" n="b">yadi nābhaviṣyam aham atra vane</seg> </l>
<l><seg type="pāda" n="c">na nareśvarād akaruṇaprakṛter</seg> <seg type="pāda" n="d">bhayam āgamiṣyad iti śākunikān</seg> //</l>
</lg>

<lg xml:id="HJm_12.33">
<l><seg type="pāda" n="a">iti mannimittam ayam ārtamanā</seg> <seg type="pāda" n="b">vyasanaṃ na yāvad upayāti janaḥ</seg> </l>
<l><seg type="pāda" n="c">paricoditaḥ kṣitibhujā maraṇāt</seg> <seg type="pāda" n="d">paripālayāmi khalu tāvad imam</seg> //</l>
</lg>

<lg xml:id="HJm_12.34">
<l><seg type="pāda" n="a">akāraṇe vā sati vāpi kāraṇe</seg> <seg type="pāda" n="b">sametya yan nāma paro vinaśyati</seg> </l>
<l><seg type="pāda" n="c">anekadhigvādaśarakṣatātmanā</seg> <seg type="pāda" n="d">kim īdṛśā tasya janasya janmanā</seg> //</l>
</lg>

<p>iti bodhisattvaś cintayitvā tam uvāca | gacchatu bhavān agratas tasmai rājñe nivedayituṃ mamāgamanam iti | atha sa śākunikaḥ pramuditamanās tvaritam āgamya nyavedayad idānīm evāsmadanukampayā deva sa mayūrādhipatir āgacchatīti | tataḥ sa rājā saha devyā paurajanena ca kutūhalavaśāt tadāgamanapratīkṣī punaḥ punar antarīkṣam ālokayāmāsa | so 'pi ca mayūrarājaḥ samāśvāsya vinivartya cānugāminaṃ mayūragaṇam ambaratalam utpatya sahasaivopagamya prakṛtimadhurayā kekayā sakalaṃ vārāṇasījanam ānandayāmāsa | tatas tasya tāṃ kekām ākarṇya niyamena sa mayūrādhipatir āgacchatīti vicintya pramuditamanaso nūpuravirāvasaṃtrāsitakapotapālīnilīnapārāvatamithunāḥ drutataragamanavigalitakarṇāvataṃsakāḥ kāścid anavasitaviśeṣakāṅkitalalāṭamadhyāḥ sindūrābhitāmrāṅgulayo drutagamanavighnakāriṇe gurunitambabharāyātyasūyantyaḥ kiṃcid gatvā cāparā gurujanāvalokanavrīḍitāḥ punas tvaritāṃ gatim avarundhānāḥ praharṣavikasannayanakuvalayapalāśaprāntaspṛṣṭaśravaṇāntāś ca kāścid aparāḥ punar ardhālikhitaṃ citraphalakam apāsya kṣīṇaprāṇaprāyaprāntavartikāḥ karaṇḍakeṣu vinikṣipya sitajaladatuhinakundamṛṇālasphaṭikarajatadhavalāni saudhatalāny āruruhur aparāś ca striyo vātāyanāny abhijagmuḥ |</p>

<lg xml:id="HJm_12.35">
<l><seg type="pāda" n="a">atha jālagavākṣavartinīnām</seg> <seg type="pāda" n="b">abalānāṃ vadanair viśālanetraiḥ</seg> </l>
<l><seg type="pāda" n="c">śikhidarśanajātasaṃbhramāṇāṃ</seg> <seg type="pāda" n="d">bahucandreva bhṛśaṃ purī rarāja</seg> //</l>
</lg>

<lg xml:id="HJm_12.36">
<l><seg type="pāda" n="a">kautūhalād anilavellitakākapakṣā</seg> <seg type="pāda" n="b">raṃhasvino hariṇaśāvamanoharākṣāḥ</seg> </l>
<l><seg type="pāda" n="c">ālokitāḥ pramanasā jananījanena</seg> <seg type="pāda" n="d">nirjagmur unnatamukhāḥ śiśavo gṛhebhyaḥ</seg> //</l>
</lg>

<lg xml:id="HJm_12.37">
<l><seg type="pāda" n="a">krīḍāṃ vihāya ca manoharakandukotthāṃ</seg> <seg type="pāda" n="b">svedāvabaddhakaṇacārulalāṭadeśāḥ</seg> </l>
<l><seg type="pāda" n="c">kiṃcitkucodgamasamunnamitottarīyā</seg> <seg type="pāda" n="d">niścakramuḥ pratanubāhulatāḥ kumāryaḥ</seg> //</l>
</lg>

<lg xml:id="HJm_12.38">
<l><seg type="pāda" n="a">ayam ayam iti barhī darśanapronnatābhiḥ</seg> <seg type="pāda" n="b">sphuṭanakhamaṇibhābhiḥ padmapattrāruṇābhiḥ</seg> </l>
<l><seg type="pāda" n="c">smitaruciramukhīnāṃ rājasīmantinīnāṃ</seg> <seg type="pāda" n="d">kisalayitam ivāsīd aṅgulībhiḥ puraṃ tat</seg> //</l>
</lg>

<p>kṣaṇāc ca surāsurasaṃgrāmāt kṣurapranikṛttadaṇḍaḥ ketur iva vividhamaṇivicitras tasya rājño bhavanāntarālam alaṃkurvan sa mayūrarājo nipapāta |</p>

<lg xml:id="HJm_12.39">
<l><seg type="pāda" n="a">yugapad atha janānāṃ vidrumākāratuṇḍe</seg> <seg type="pāda" n="b">śikhini gurukalāpe dṛṣṭayas tatra petuḥ</seg> </l>
<l><seg type="pāda" n="c">dadati dhanam udāre kṣipram āśāḥ samantād</seg> <seg type="pāda" n="d">abhilaṣitaphalānām arthināṃ dātarīva</seg> //</l>
</lg>

<lg xml:id="HJm_12.40">
<l><seg type="pāda" n="a">rājā ca rājamahiṣī ca mayūrarājam</seg> <seg type="pāda" n="b">ālokya taṃ tutuṣatuḥ samavāpya kāmam</seg> </l>
<l><seg type="pāda" n="c">lokasya durlabham avāpya hi vastu kiṃcit</seg> <seg type="pāda" n="d">khinnaṃ pramodamudam udvahatīva cetaḥ</seg> //</l>
</lg>

<p>tataḥ pramuditamanāḥ sa rājā taṃ mayūrarājaṃ rājārhe radanapāde samupaveśyāsane paścād āsanam adhyatiṣṭhat | atha bodhisattvo madhuragambhīreṇa svareṇa taṃ rājānam ity ābabhāṣe |</p>

<lg xml:id="HJm_12.41">
<l><seg type="pāda" n="a">jitvendriyāṇi balavanti balena buddher</seg> <seg type="pāda" n="b">yuñjan muhuḥ praṇayināṃ praṇayaṃ phalena</seg> </l>
<l><seg type="pāda" n="c">etāṃ samudravasanāṃ vyasanāny apāsya</seg> <seg type="pāda" n="d">bhupāla pālaya ciraṃ pṛthivīṃ nayena</seg> //</l>
</lg>

<lg xml:id="HJm_12.42">
<l><seg type="pāda" n="a">tava dharmamayāḥ kaccid</seg> <seg type="pāda" n="b">edhante dharmasetavaḥ</seg> </l>
<l><seg type="pāda" n="c">agādhaṃ duḥkhajaladhiṃ</seg> <seg type="pāda" n="d">yān ālambyottariṣyasi</seg> //</l>
</lg>

<lg xml:id="HJm_12.43">
<l><seg type="pāda" n="a">randhrāvalokibhiḥ krūrair</seg> <seg type="pāda" n="b">durgṛhītair ivāhibhiḥ</seg> </l>
<l><seg type="pāda" n="c">kaccid dṛṣṭamahādoṣair</seg> <seg type="pāda" n="d">viṣayair nātibādhyase</seg> //</l>
</lg>

<lg xml:id="HJm_12.44">
<l><seg type="pāda" n="a">bhṛtyeṣu ca vinīteṣu</seg> <seg type="pāda" n="b">kalatreṣu suteṣu ca</seg> </l>
<l><seg type="pāda" n="c">kaccit te kuśalaṃ rājan</seg> <seg type="pāda" n="d">dehe cātra yaśonidhau</seg> //</l>
</lg>

<p>rājovāca |</p>

<lg xml:id="HJm_12.45">
<l><seg type="pāda" n="a">bhavaty akuśalaṃ tāvan</seg> <seg type="pāda" n="b">mayūrādhipa dehinām</seg> </l>
<l><seg type="pāda" n="c">parārthapaṭunā yāvat</seg> <seg type="pāda" n="d">saṃgamo na bhavādṛśā</seg> //</l>
</lg>

<lg xml:id="HJm_12.46">
<l><seg type="pāda" n="a">saṃcaranmurajameghanisvanaṃ</seg> <seg type="pāda" n="b">nartakītaḍidalaṃkṛtāntaram</seg> </l>
<l><seg type="pāda" n="c">tvām avāpya śikhirāja mandiraṃ</seg> <seg type="pāda" n="d">vārivāhasamayāyate mama</seg> //</l>
</lg>

<lg xml:id="HJm_12.47">
<l><seg type="pāda" n="a">kāntāmukhasya tilako nabhasaḥ śaśāṅkaḥ</seg> <seg type="pāda" n="b">svacchaprabhasya maṇir ābharaṇasya śuddhaḥ</seg> </l>
<l><seg type="pāda" n="c">jātaś cirābhilaṣito 'sya mayūranātha</seg> <seg type="pāda" n="d">madveśmanaś ca mahatas tvam alaṃkariṣṇuḥ</seg> //</l>
</lg>

<p>ity abhisaṃrādhya sa rājā dīpaprabhāvabhāsitabhavanāntarāle prācīvadhūgṛhītaśaśidarpaṇe vibhāvyamānatārakākumudavanābhyalaṃkṛtanabhaḥsarasi prāpte ca kṣaṇadāmukhe surabhikusumapallavāstīrṇaṃ mayūrādhipataye mṛdu śayanīyam ādideśa | divase divase ca paripākasurabhimṛdūni phalāni prāyacchat | atha kadācit kāle gacchati sa rājā kiṃcit karaṇīyam uddiśya bodhisattvam anupamāyā devyā haste nikṣipya nātimahatā sainyenānugamyamānas turagakhurapuṭotkhātamārgapāṃsuparidhūsarakisalayakusumamañjarīkāṇi vanāntarāṇi kurvann amalasalilavāhinītaṭavetasacchāyānilīnaniścalabakabalākāvalokyamānacakitaśapharīkulākulataṭapayaskāḥ tvaritarathacaraṇadhvanisaṃtrāsarasitacakravākamithunaparityajyamānasitapulinās tās tāḥ samudrapatnīr ālokayaṃs trastasāraṅgotpatanasācīkṛtāni caṭulabahunayanānīva digantarāṇi paśyan prasṛtagokuladaśanacchidyamānaśaṣpāṅkurān ikṣuvaṇoparuddhān anekāṃś ca grāmasīmno 'tikramya kiṃcid deśāntaraṃ jagāma |</p>

<lg xml:id="HJm_12.48">
<l><seg type="pāda" n="a">sātha kṣitīśamahiṣī mahiṣīviṣāṇa</seg><seg type="pāda" n="b">dhūmrālakākulamukhī paripāṇḍurāṅgī</seg> </l>
<l><seg type="pāda" n="c">vātāyanaprasṛtam āyatapakṣmalekhaṃ</seg> <seg type="pāda" n="d">cakṣuś ciraṃ vrajati dhūrtaviṭe babandha</seg> //</l>
</lg>

<lg xml:id="HJm_12.49">
<l><seg type="pāda" n="a">dṛṣṭvā ca tāṃ sunayanāṃ nayanābhirāmāṃ</seg> <seg type="pāda" n="b">bhitteḥ samīpam agamad viṭapuṅgavo 'sau</seg> </l>
<l><seg type="pāda" n="c">pārśvāni vīkṣya cakitā ca punaḥ punaḥ sā</seg> <seg type="pāda" n="d">karṇotpalaṃ surabhi tasya mumoca gātre</seg> //</l>
</lg>

<lg xml:id="HJm_12.50">
<l><seg type="pāda" n="a">ādāya tat kuvalayaṃ vikasatpalāśam</seg> <seg type="pāda" n="b">āghrāya mūrdhni ca niveśya sa jṛmbhamāṇaḥ</seg> </l>
<l><seg type="pāda" n="c">astaṃ vivasvati gate vivaśaḥ kathaṃcit</seg> <seg type="pāda" n="d">tasyāḥ krameṇa nayanānugataḥ pratasthe</seg> //</l>
</lg>

<lg xml:id="HJm_12.51">
<l><seg type="pāda" n="a">gatvā tataḥ sa gaṇikābhavanaṃ vilāsī</seg> <seg type="pāda" n="b">gāḍhaṃ vitānahṛdayaḥ śayane niviśya</seg> </l>
<l><seg type="pāda" n="c">niśvāsasūcitamanobhavabāṇapātas</seg> <seg type="pāda" n="d">tasyāḥ prakāmam udakaṇṭhata vītadhairyaḥ</seg> //</l>
</lg>

<lg xml:id="HJm_12.52">
<l><seg type="pāda" n="a">ūce viṭo gaṇikayā parihāsapūrvaṃ</seg> <seg type="pāda" n="b">paśyāmi śūnyam iva sāṃpratam āryaputram</seg> </l>
<l><seg type="pāda" n="c">dhūrtas tataḥ sa nijagāda nigūḍhabhāvo</seg> <seg type="pāda" n="d">dyūte jito 'ham iti tena vitānatā me</seg> //</l>
</lg>

<p>atha sa viṭas tāṃ varṣaśatopamāṃ rajanīṃ manyamānas tadgatamanāḥ samutthāya rahasi kasmaicit suhṛde taṃ vṛttāntam āvedayāmāsa | śrūyatāṃ vayasya hyo mayā yad anubhūtam iti | yeyaṃ rājño 'gramahiṣī nimeṣamātreṇa mānuṣīti loke varṇyate salīlam ālokayantyā karṇād ādāya |</p>

<lg xml:id="HJm_12.53">
<l><seg type="pāda" n="a">vātāyanaṃ samavalambya vilāsavatyā</seg> <seg type="pāda" n="b">hāsasphuraddaśanaratnamayūkhabhāsā</seg> </l>
<l><seg type="pāda" n="c">nāmnā tayānupamayotpalam utpalākṣyā</seg> <seg type="pāda" n="d">rūpeṇa cānupamayopari me vimuktam</seg> //</l>
</lg>

<lg xml:id="HJm_12.54">
<l><seg type="pāda" n="a">sā vātayānamukhasaṃgatacandravaktrā</seg> <seg type="pāda" n="b">candraprabhāṃ daśanaratnarucā harantī</seg> </l>
<l><seg type="pāda" n="c">bhrūkārmukeṇa savilāsam udīritena</seg> <seg type="pāda" n="d">cakṣuḥśaraṃ mayi vimuktavatī kṛśāṅgī</seg> //</l>
</lg>

<p>tac cintyatāṃ tāvat saṃgamopāya iti | atha suhṛd vihasyovāca | kadācit kākatālīyam idaṃ bhavet tvaṃ ca nṛpatibhavanabhittisamīpam anuprāptas tasyāś ca katham api kim apy ālokayantyāḥ | svayam eva tavopari karṇotpalaṃ patitaṃ syād ato mā bhavān gaṇikāviṭajanamadhyam āgamyātmānaṃ hāsyavastu kārṣīt | tat parityajyatām ayam asadvikalpaḥ | yady api ca kāmayamānayā rājamahiṣyā tavopari karṇotpalaṃ pātitaṃ syāt tathāpi na yujyata eveyam utkaṇṭhā | durlabhakāminījanasamāgamopāyacintā hi puruṣasya mahatīm aratim utpādayati | nidrām apaharaty aṅgāni durbalayati bhojanarucim apāsyati | hitavādinām api suhṛdām upadeśaṃ nābhinandati pravṛddhanavasalilaughasarid iva taṭalatāṃ dharmasthitim unmūlayati ramyāṇy api dveṣṭi | sajjanaguṇakathābhyasūyinī sarvathā pratisaṃkhyānabaleneyam abhāvaṃ śakyate netum iti | viṭa uvāca | anekadehalīlaṅghanā jaghanasaṃparkaniṣṇātabuddhayo mādṛśā dhūrtapuruṣāḥ kathaṃ sakāmām akāmāṃ vā sīmantinīṃ na jñāsyanti | śrūyatāṃ vayasya | śravaṇakaṇḍūyanastanaprakāśanalajjāparāvṛttāvalokanahasitādayo hi bhāvāḥ strīṇāṃ sakāmaṃ hṛdayam āviṣkurvantīti | kim atra saṃdehena | suhṛd uvāca | yady evaṃ khagapatir iva prākāram api laṅghayitvā bhavān nṛpatibhavanaṃ rātrau praviśet | kiṃ nv akṛtasaṃketā tatrabhavatī rājamahiṣī pratibodhyamānā tvayā |</p>

<lg xml:id="HJm_12.55">
<l><seg type="pāda" n="a">vinītanidrākulalocanotpalā</seg> <seg type="pāda" n="b">pravepitāṅgī jaghanacyutāmbarā</seg> </l>
<l><seg type="pāda" n="c">sasādhvasā ko 'yam iti prabhāṣiṇī</seg> <seg type="pāda" n="d">bhaviṣyati vyāghrabhayān mṛgīva sā</seg> //</l>
</lg>

<p>tataḥ parijanakolāhalaprabuddhakāñcukīye rājakule nāyatikṣamam etat karma paśyāmi | evaṃ ca tayor mitho vicārayator eva mṛdugamanacalitamukharanūpuramanoharacaraṇakamalayugalavinyāsenārcayantīva vasudhātalam abhinayagatim iva darśayantī cakitahariṇanayanaspardhinā savilāsāvalokanadviguṇaśobhena karṇasuhṛdā cakṣuṣā hrepitam iva kiṃcid avanataṃ karṇotpalaṃ niyacchantī sthūlamuktāhāramaṇiprabhoddyotitagurupayodharā payodharavirahaprakāśaniśākarā niśeva mūrtimatī kiṃcid ātapajanitasvedakaṇajālakākrāntaviśeṣakāntā viśeṣakāntabakulamālikāparipūritakeśahastā hastāvalambitaśithilamekhalākalāpā kalāpicandrakamadhyanīlam uttarīyam udvahantī pratanumecakayā romarājyā vipulagambhīranābhinimnatām iva didṛkṣamāṇayopaśobhitatrivalītaraṅgaviṣamamadhyā madhyāhnasamayadivasakarakiraṇāliṅgiteva kamalamālā gamanapariśramavaśād īṣatparimlānasukumāraśarīrayaṣṭiḥ karpūrasurabhitāmbūlarāgāruṇādharā pariṇatalavalīphalābhipāṇḍukapolatalālikhitapattralekhā vigrahavatīva lakṣmīr lakṣmīvatī nāmānupamarūpānupamayā devyā prahitā vacanakuśalā kuśalaśilpighaṭiteva kanakapratimā dūtī | samāgamyābhivādya ca tad viṭadvayam upaviśya vijñāya ca tayor niryantraṇasuhṛttāṃ viśrabdham eva rājamahiṣīvṛttāntam ācaṣṭe |</p>

<lg xml:id="HJm_12.56">
<l><seg type="pāda" n="a">puṣpāyudhapratinidhe bhavanāntagāmī</seg> <seg type="pāda" n="b">dṛṣṭo yadānupamayāsi narendrapatnyā</seg> </l>
<l><seg type="pāda" n="c">sā me sakhī karatalārpitavaktrapadmā</seg> <seg type="pāda" n="d">kārśyaṃ tadāprabhṛti pāṇḍuratāṃ ca dhatte</seg> //</l>
</lg>

<lg xml:id="HJm_12.57">
<l><seg type="pāda" n="a">tanutaram amṛṇālapaṅkapāṇḍu</seg> <seg type="pāda" n="b">cyutadhṛti sāṃpratam aṅgam udvahantyāḥ</seg> </l>
<l><seg type="pāda" n="c">manasi manasijaḥ śarān aśeṣān</seg> <seg type="pāda" n="d">aviratam asyati me vayasya sakhyāḥ</seg> //</l>
</lg>

<lg xml:id="HJm_12.58">
<l><seg type="pāda" n="a">kusumaśayanam ūṣmaṇāṅgajena</seg> <seg type="pāda" n="b">pratidivasaṃ vitapaty anaṅgatanvī</seg> </l>
<l><seg type="pāda" n="c">upavanam api cāru vīkṣamāṇā</seg> <seg type="pāda" n="d">na ca ramate hariṇīva yūthamuktā</seg> //</l>
</lg>

<lg xml:id="HJm_12.59">
<l><seg type="pāda" n="a">iti kusumadhanuḥśarāhatāṅgīm</seg> <seg type="pāda" n="b">avirataniśvasitasphuratkapolām</seg> </l>
<l><seg type="pāda" n="c">avanamitamukhīṃ hriyā sugātrāṃ</seg> <seg type="pāda" n="d">ramaya sakhīṃ vacasāpi tāvad adya</seg> //</l>
</lg>

<p>athāvasitavacanāyāṃ tasyāṃ dūtyāṃ sa tasya vayasyo vihasyāvocat | avaśyam eva sphuṭitasahakāramañjarīko vasantasamayaḥ kokilayā saha yujyate | siddhās te manorathā iti | viṭa uvāca | sarvathā kṛtārtho 'smi sakhi kathyatāṃ tāvat katamasmin pradeśe kasyāṃ vā velāyāṃ mayānupamā draṣṭavyeti | dūty uvāca | kiṃcid āsanne prasuptajane niśīthe yo 'sau bahiḥprākārasamīparohī nyagrodhas tam adhiruhya tasyaiva nṛpatibhavanabhittisaṃśliṣṭapramadavanopariprasṛtaśākhayāvatīrya vayasyena tatra suvarṇāvabhāsāya mayūrādhipataye dīrghikātaṭacitraśālāvasthitāhārasalilopanayanacchalenānupamā ciram ātmānaṃ vinodayantī samabhigamanīyeti | viṭa uvāca | sakhi madvacanād evam anupamā vaktavyā |</p>

<lg xml:id="HJm_12.60" n="HJm_12.60*">
<l>upari mamotpalam asitaṃ karṇād ādāya yat tvayā muktam /</l>
<l>jīvitam iva tad dayitaṃ mlānam api na saṃtyajāmy etat //</l>
</lg>

<p>tathāstv iti ca praṇamya gatāyāṃ tasyāṃ vacanahāryāṃ bahulapakṣāndhakāratiraskaraṇadurālakṣyeṣu pathiṣu śrūyamāṇasuptagajaniśvāseṣv ālānasthāneṣu prathamayāmikajanaprotthāpyamānadvitīyajāgaraṇādhikṛteṣu gulmakapuruṣeṣu niścalapatatrigaṇādhyāsitaśākhākulāyeṣu vitapiṣu sthāṇum apy ālokya purataḥ puruṣa iti śaṅkamānaḥ surabhivarṇakānuliptaḥ sa viṭaḥ prathamajaladharanīlapaṭāvaguṇṭhitaśarīro vāmakakṣāvalambitaniśitakaravālaḥ saha tena suhṛdā pratyāsanne 'rdharātre samupagamya dūtyupadiṣṭenopāyena punardarśanāyeti suhṛdam āmantrya pramadavanaṃ prāviśat | atha tam āgacchantam ālokya gṛhītasaviśeṣamaṇḍanānupamā cintayāmāsa | niyatam avatarann ayam anayā vaṭaśākhayānena mayūreṇa dṛṣṭaḥ | kadācid ayam imaṃ vṛttāntam āgatāya rājñe nivedayed iti | tad enaṃ śikhinaṃ viṣasaṃpṛktenāhāreṇābhāvam eva neṣyāmīti vicintya |</p>

<lg xml:id="HJm_12.61">
<l><seg type="pāda" n="a">śikhine viṣasaṃpṛktam</seg> <seg type="pāda" n="b">āhāram udakaṃ ca sā</seg> </l>
<l><seg type="pāda" n="c">dadāv asvavaśībhūtā</seg> <seg type="pāda" n="d">rāgeṇa ca bhayena ca</seg> //</l>
</lg>

<lg xml:id="HJm_12.62">
<l><seg type="pāda" n="a">apetakaulīnabhayaḥ sukhāśayā</seg> <seg type="pāda" n="b">vimohitaḥ puṇyasapatnabhūtayā</seg> </l>
<l><seg type="pāda" n="c">anātmavān kiṃ na karoty asāṃprataṃ</seg> <seg type="pāda" n="d">gatatrapo rāgaparāyaṇo janaḥ</seg> //</l>
</lg>

<p>sa ca mayūrādhipatiḥ kiṃcit tiktam āhāram udakaṃ cāsvādya niyatam anupamayānena puruṣeṇa saha saṃgamam abhilaṣantyā jātaśaṅkayā mahyaṃ viṣaṃ dattaṃ | tad idam atra prāptakālam |</p>

<lg xml:id="HJm_12.63">
<l><seg type="pāda" n="a">etau strīpuṃsau jātarāgāndhabuddhī</seg> <seg type="pāda" n="b">yāvad vādhūkyaṃ sāṃprataṃ nopayātaḥ</seg> </l>
<l><seg type="pāda" n="c">dharmyāṃ kurvāṇaḥ saṃkathāṃ kāpathaghnīṃ</seg> <seg type="pāda" n="d">tāvad vairāgyaṃ netum enau yatiṣye</seg> //</l>
</lg>

<p>iti vicintya sa mahātmā taṃ viṭam ājuhāva | mahātmann ihopaviśya matsaṃkathayā vinodyātmānaṃ yathābhipretam anuṣṭhāsyasīti | sa ca viṭaḥ kutūhalavaśād upagamya mayūrādhipatisamīpe samupaviveśa | sāpi ca rājñī kiṃcit tam ālokya sasādhvasā tūṣṇīm evāvatasthe | tato bodhisattvas tayor upaviṣṭayoḥ purastād iti vairāgyasaṃbandhinīṃ kathām akarot |</p>

<lg xml:id="HJm_12.64">
<l><seg type="pāda" n="a">aho hāsyajyotsnāparicayamanojño mukhaśaśī</seg> <seg type="pāda" n="b">salīlaprasthānaṃ stanayugalam ucchrāyi subhagam</seg> </l>
<l><seg type="pāda" n="c">narasyetthaṃ mohāt parayuvatirūpaṃ kalayataḥ</seg> <seg type="pāda" n="d">prasaṃkhyānābhāvāt kusumadhanur antaḥ praviśati</seg> //</l>
</lg>

<lg xml:id="HJm_12.65">
<l><seg type="pāda" n="a">nirundhānā hastaṃ mama rahasi nīvīśithilinaṃ</seg> <seg type="pāda" n="b">bhaviṣyaty evaṃ sā prathamataralajjānatamukhī</seg> </l>
<l><seg type="pāda" n="c">iti strīsaṅgārthaṃ bahuvidhavikalpāndhamanasaḥ</seg> <seg type="pāda" n="d">śarīraṃ randhrekṣī pratidinam anaṅgaḥ kraśayati</seg> //</l>
</lg>

<lg xml:id="HJm_12.66">
<l><seg type="pāda" n="a">āgacchet punar adya sā gurubhayāt tasyāḥ kuto 'bhyāgamaḥ</seg> <seg type="pāda" n="b">śarvaryām athavāham eva cakitaṃ gacchāmi supte jane</seg> </l>
<l><seg type="pāda" n="c">dūtyāpy adya ciraṃ kṛtaṃ kim u manas tasyā nivṛttaṃ bhaved</seg> <seg type="pāda" n="d">ity ārūḍhavikalpanākuladhiyaḥ kiṃ tat sukhaṃ kāminaḥ</seg> //</l>
</lg>

<p>saṃkalpāt</p>

<lg xml:id="HJm_12.67">
<l><seg type="pāda" n="a">prabhavaty anaṅgadahanas tāpas tato jāyate</seg> <seg type="pāda" n="b">saṃtāpād aratiḥ smṛteḥ pramathanī smṛtyā vinā hrīḥ kutaḥ</seg> </l>
<l><seg type="pāda" n="c">hrībhaṅgād vacanīyatāparibhavaḥ kleśeṣuviddhātmanoḥ</seg> <seg type="pāda" n="d">syātām ādhimatoḥ kadā nu sukhinī strīpuṃsayoś cetasī</seg> //</l>
</lg>

<lg xml:id="HJm_12.68">
<l><seg type="pāda" n="a">akṣāṇāṃ vaśam āgataḥ sukham iti vyāmohitaś cintayā</seg> <seg type="pāda" n="b">kāmārtaḥ parayoṣite spṛhayati vrīḍāvihīno janaḥ</seg> </l>
<l><seg type="pāda" n="c">śliṣyantīṃ striyam āyasīṃ hutavahajvālāsphuliṅgākulāṃ</seg> <seg type="pāda" n="d">soḍhuṃ śakṣyati tāṃ kathaṃ nu narake prādurbhavadvepathuḥ</seg> //</l>
</lg>

<lg xml:id="HJm_12.69" n="HJm_12.69*">
<l>iti paradārāsaṅgaṃ bahudoṣam avetya dhairyam ālambya /</l>
<l>bhaginīsaṃjñāṃ kṛtvā tasmāt prājño nivarteta //</l>
</lg>

<p>tad evam alpasya nāma sukhasya hetor anekānalajvālāsahasrāliṅgyamānavikūṇitākṣāṇām aśubhakarmakāriṇām ārtanādakaruṇam tīkṣṇakrakacapāṭyamānaśirasāṃ cāpareṣāṃ
rudhiradhārokṣitajvalitabhūtalam krūrayamapuruṣodgūrṇalohamudgarābhighātavicūrṇyamānapuruṣaśarīrāsthidhvānabhīṣaṇam ayaḥśālmalīkaṇṭakaparibhidyamānair aparaiś ca muhur abhinisvanadbhir upacitaparyantaṃ narakam icchanty amedhasaḥ patitum ity aho mahad etad ajñānam | athāsau viṭas tena mayūrādhipatinā narakakathāṃ varṇyamānām ākarṇya saṃvignamanā vinivartitaparadārābhilāṣa uvāca |</p>

<lg xml:id="HJm_12.70">
<l><seg type="pāda" n="a">aho tvad enāṃ narakopavarṇanāṃ</seg> <seg type="pāda" n="b">prakāmam ākarṇya muhur bhayaṃkarīm</seg> </l>
<l><seg type="pāda" n="c">udarciṣaṃ nārakajātavedasaṃ</seg> <seg type="pāda" n="d">vilokayāmīva samutthitadhvanim</seg> //</l>
</lg>

<lg xml:id="HJm_12.71">
<l><seg type="pāda" n="a">tad adyārabhya rāgāndha</seg><seg type="pāda" n="b">janacittāpahāriṇe</seg> </l>
<l><seg type="pāda" n="c">namo 'stu paradārāya</seg> <seg type="pāda" n="d">sugatidvārarodhine</seg> //</l>
</lg>

<lg xml:id="HJm_12.72">
<l><seg type="pāda" n="a">śubhāśubhapathākhyāna</seg><seg type="pāda" n="b">vyaktīkṛtaviniścayaḥ</seg> </l>
<l><seg type="pāda" n="c">ācāryam iva paśyāmi</seg> <seg type="pāda" n="d">bhavantam anuśāsakam</seg> //</l>
</lg>

<lg xml:id="HJm_12.73">
<l><seg type="pāda" n="a">imāṃ ca rājamahiṣīm</seg> <seg type="pāda" n="b">akhaṇḍitapativratām</seg> </l>
<l><seg type="pāda" n="c">apetarāgatimiro</seg> <seg type="pāda" n="d">manye 'haṃ bhaginīm iva</seg> //</l>
</lg>

<p>athānupamā tasya bhaginīti vacanam upaśrutya parāṃ vrīḍām upagatā tāṃ ca bodhisattvadharmadeśanām avadhārya saṃvignamatir idam uvāca | mayā khalu mandabhāgyayā narakagāminyā kāmarāgavaśagayāsmai mayūrākṛtaye maharṣaye viṣasaṃpṛktam annam udakaṃ ca viśrāṇitaṃ tat katham idānīṃ kartavyam iti | tāṃ ca vipratisāravatīm ālokya bodhisattvo dhīrayāmāsa ||</p>

<lg xml:id="HJm_12.74">
<l><seg type="pāda" n="a">maitrīmantreṇa me nityaṃ</seg> <seg type="pāda" n="b">śarīram abhimantritam</seg> </l>
<l><seg type="pāda" n="c">naiva hālāhalenāpi</seg> <seg type="pāda" n="d">viṣenāyāti vikriyām</seg> //</l>
</lg>

<lg xml:id="HJm_12.75">
<l><seg type="pāda" n="a">devi mā sma gamaḥ śaṅkāṃ</seg> <seg type="pāda" n="b">madapāyakṛtām iti</seg> </l>
<l><seg type="pāda" n="c">na cāhaṃ kathayiṣyāmi</seg> <seg type="pāda" n="d">kiṃcid īdṛṅ mahībhuje</seg> //</l>
</lg>

<p>athānupamā tadvacanam ākarṇya paraṃ paritoṣam upajagāma | so 'pi ca viṭas taṃ mayūrādhipatim abhivādya vinivṛttaparadāravyasanas tenaiva nyagrodhena svanilayam agāt | atha prabhātasamaye brahmadattaḥ samāpayya svarājyakaraṇīyam āgamya praviśya ca svabhavanaṃ prāg eva mayūrādhipatim agāt | parasparakuśalavārttāṃ ca nṛpatimayūrādhipatī papracchatuḥ | athānyasminn ahani rājānaṃ śikhipatir evam uvāca |</p>

<lg xml:id="HJm_12.76">
<l><seg type="pāda" n="a">mama virahaviṣādadīnacittaṃ</seg> <seg type="pāda" n="b">na pibati vāri phalaṃ na cāpi bhuṅkte</seg> </l>
<l><seg type="pāda" n="c">jaladharasamaye 'pi vītanṛttaṃ</seg> <seg type="pāda" n="d">śikhikulam ākulatāṃ dhruvaṃ prayātam</seg> //</l>
</lg>

<lg xml:id="HJm_12.77">
<l><seg type="pāda" n="a">iti naravara pālaya tvam enāṃ</seg> <seg type="pāda" n="b">bhuvam akhilāṃ vijitendriyārivargaḥ</seg> </l>
<l><seg type="pāda" n="c">aham api himavantam indugauraṃ</seg> <seg type="pāda" n="d">tvadanumataḥ śikhipālanāya yāmi</seg> //</l>
</lg>

<lg xml:id="HJm_12.78">
<l><seg type="pāda" n="a">iti tam abhidadhānam indranīla</seg><seg type="pāda" n="b">cchavigalam āyatacārubarhabhāram</seg> </l>
<l><seg type="pāda" n="c">katham api gamanāya yūthanāthaṃ</seg> <seg type="pāda" n="d">nagaravarād anumanyate sma rājā</seg> //</l>
</lg>

<lg xml:id="HJm_12.79">
<l><seg type="pāda" n="a">nṛpatinātha samutsukacetasā</seg> <seg type="pāda" n="b">purajanena ca tena vilokitaḥ</seg> </l>
<l><seg type="pāda" n="c">abhajatāmbaram ambudasaṃvṛtaṃ</seg> <seg type="pāda" n="d">śikhivaraḥ śikhināṃ hitakāmyayā</seg> //</l>
</lg>

<lg xml:id="HJm_12.80">
<l><seg type="pāda" n="a">atha vilokya manoharam ambare</seg> <seg type="pāda" n="b">śikhinam āyatabarhabharālasam</seg> </l>
<l><seg type="pāda" n="c">amucad utsukatāṃ samupāgataṃ</seg> <seg type="pāda" n="d">nayanavārikaṇān avarodhanam</seg> //</l>
</lg>

<lg xml:id="HJm_12.81">
<l><seg type="pāda" n="a">tīvre manodhṛtibhidi priyaviprayoge</seg> <seg type="pāda" n="b">rūḍhaṃ yad aśru matilocanasaṃnirodhe</seg> </l>
<l><seg type="pāda" n="c">tan mūrtiman niyatam ādhihutāśatāpād</seg> <seg type="pāda" n="d">duḥkhaṃ dravībhavati saṅgavato janasya</seg> //</l>
</lg>

<lg xml:id="HJm_12.82">
<l><seg type="pāda" n="a">dṛṣṭvā tataś calakalāpaśirodharaṃ taṃ</seg> <seg type="pāda" n="b">dūrān mayūravṛṣabhaṃ nabhasā vrajantam</seg> </l>
<l><seg type="pāda" n="c">pratyudyayuś calitapakṣapuṭāḥ pratītāḥ</seg> <seg type="pāda" n="d">kekāḥ kalāḥ kalagiraḥ śikhinaḥ sṛjantaḥ</seg> //</l>
</lg>

<lg xml:id="HJm_12.83">
<l><seg type="pāda" n="a">atha śikhini samete tatra bhūpālapārśvād</seg> <seg type="pāda" n="b">guṇavati suhṛdīva prāptasarvābhilāṣe</seg> </l>
<l><seg type="pāda" n="c">tuhinagirir udagraṃ prītim āviścakāra</seg> <seg type="pāda" n="d">pravisṛtahimahāsaḥ śaṣparomodgamena</seg> //</l>
</lg>

<p>bodhisattvo 'pi ca sametya tan mayūrayūthaṃ ciravirahaparyutsukaṃ pakṣābhyām āliṅgya samāśvāsayāmāsa |
tad evam ātmani nirapekṣeṇa tena bhagavatā bodhisattvabhūtena prāṇāḥ prāṇātyayāt paripālitā iti vicintya sugatibhavanadvāraprakāśini pradīpabhūte śīle bhavadbhir ādaraḥ karaṇīya iti |</p>

<trailer>|| iti mayūrajātakam ||</trailer>
</div>
<div type="jātaka" n="19">
<head>19. Hastin</head>
<lg xml:id="HJm_19.1" n="HJm_19.1*">
<l>jānāti kṣāntiphalaṃ ya eva rāgādiśāntim anvicchan /</l>
<l>kurute sa eva dhīraḥ praharaty api vairiṇi kṣāntim //</l>
</lg>

<p>tadyathānuśrūyate</p>

<p>vividhatarukusumagandhādhivāsitadigantarāle revāsalilakṣālitavipulāntarīyaśilātale pavanacalitaveṇuvanapalāśasalasalāśabdasaṃtrāsotkarṇacalitamṛgakule kvacid analaprasūtabhayotpatitaśakunigaṇe kvacid ucchritaśikharasthitadhavalabalāhakacchāyāśyāmīkṛtanitambe kvacid ibhayūthabhajyamānaśallakīgandhasurabhīkṛtanikuñje kvacit pulindījanasamuccīyamānapatitaviralamayūracandrake candrakiraṇavimalasalilaprasravaṇe 'nyatra tāpasakanyakāgaṇānīyamānalatākusumasamudbhrāntālikulopagīte śukaharitaśādvalaramaṇīyavasudhātale vindhyabhūbhṛti śarajjaladharākṛtibṛhaddehaḥ śeṣabhujagānurūpakaraḥ kamalābhitāmrapuṣkaraḥ kṣuṇṇābhinavamustāsurabhimadalekhāśyāmakapolaḥ susaṃsthitanakhapādaḥ kaladhautaracitakumbhākṛtikumbhaḥ kṣamāṅkuśavinivāritāmārgaprasthitiḥ sthitir iva sarvaguṇānāṃ ṣaḍdanto gandhahastī bodhisattvo gajayūthādhipatir babhūva |</p>

<lg xml:id="HJm_19.2">
<l><seg type="pāda" n="a">reje sa yūthapatir indumarīcigauro</seg> <seg type="pāda" n="b">muktāvipāṇḍuradanaḥ pṛthupīnakumbhaḥ</seg> </l>
<l><seg type="pāda" n="c">puñjīkṛtaḥ paśupater iva nṛttakāle</seg> <seg type="pāda" n="d">hāso mahān apahṛtakṣaṇadāndhakāraḥ</seg> //</l>
</lg>

<lg xml:id="HJm_19.3">
<l><seg type="pāda" n="a">vātāhatāni kusumāni samutsṛjantaḥ</seg> <seg type="pāda" n="b">kiñjalkareṇuparipiñjarakesarāṇi</seg> </l>
<l><seg type="pāda" n="c">taṃ śākhinas tuhinaśailasitaṃ gajendraṃ</seg> <seg type="pāda" n="d">bhaktyābhituṣṭuvur iva bhramarasvareṇa</seg> //</l>
</lg>

<lg xml:id="HJm_19.4">
<l><seg type="pāda" n="a">vihāya dūrāt kusumāni śākhināṃ</seg> <seg type="pāda" n="b">hasatpalāśāni kuśeśayāni ca</seg> </l>
<l><seg type="pāda" n="c">kapolayos tasya madāmbudigdhayoḥ</seg> <seg type="pāda" n="d">śanair alīyanta mudā śilīmukhāḥ</seg> //</l>
</lg>

<lg xml:id="HJm_19.5">
<l><seg type="pāda" n="a">nirantaraṃ pīnakapolaśobhitaṃ</seg> <seg type="pāda" n="b">samantato vāsitadiṅmukhāntaram</seg> </l>
<l><seg type="pāda" n="c">sa yūthabhartā pibataḥ śanair madaṃ</seg> <seg type="pāda" n="d">na karṇatālair bhramarān avārayat</seg> //</l>
</lg>

<lg xml:id="HJm_19.6">
<l><seg type="pāda" n="a">manoharam avicchinnaṃ</seg> <seg type="pāda" n="b">prājyaṃ yācanakā iva</seg> </l>
<l><seg type="pāda" n="c">jagṛhuḥ ṣaṭpadās tasmād</seg> <seg type="pāda" n="d">dānaṃ dānapater iva</seg> //</l>
</lg>

<p>tena ca yūthapatinā samāśrito vindhyagiriḥ kanakagirer apy ātmānam abhyadhikam ivāmanyata | tac ca gajayūthaṃ samyak tena paripālyamānaṃ rājanvad iva rājyam anudivasam avardhata |</p>

<lg xml:id="HJm_19.7">
<l><seg type="pāda" n="a">tasya bhadrā subhadrā ca</seg> <seg type="pāda" n="b">prakṛtyā bhadracetasaḥ</seg> </l>
<l><seg type="pāda" n="c">dayite dayitakṣānter</seg> <seg type="pāda" n="d">dve kareṇū babhūvatuḥ</seg> //</l>
</lg>

<p>atha kadācid anilacalitapatākakuṭilavidyullatāparisphuraṇasaṃmīlitavipulākṣyāḥ salilabharagurujaladharagarjitasaṃtrāsapravepitāṅghryāḥ tanubhujalatotkṣeponnatataragurupayodharāyāḥ khaḍgaprabhāvabhāsitadakṣiṇabhujaṃ kalpatarukusumam ājighrantaṃ dayitam āliṅgantyāḥ patitakarṇotpalāyāḥ śithilakeśapāśacchannāṃsadeśāyāḥ pavanacalitam uttarīyam avarundhatyāḥ sphuritābharaṇamaṇikiraṇāvabhāsitaśarīrayaṣṭer nabhasā gacchantyā vidyādharyāḥ kisalayasukumārāt pāṇeḥ paribhraṣṭam abhinavam āmodādhivāsitadigantarālam alikulaparigītaṃ kanakasūcīsadṛśakesaraṃ rathacakrapramāṇaṃ haritālakapilamakarandam aravindaṃ mānasasaraḥsaṃbhūtaṃ tasya gajapater ekākinas tatrācalavare viharataḥ purastāt papāta | tac ca kamalam ādāya sa evam acintayat | bhadrāyāḥ subhadrāyāś ca me patnyor yā prathamam āgamiṣyati tasyai prasādam ahaṃ dāsyāmi |</p>

<lg xml:id="HJm_19.8">
<l><seg type="pāda" n="a">paribhramadbhṛṅgakulākulāntaraṃ</seg> <seg type="pāda" n="b">sugandhikiñjalkavikīrṇakesaram</seg> </l>
<l><seg type="pāda" n="c">idaṃ hasaccārupalāśasaṃcayaṃ</seg> <seg type="pāda" n="d">mudā pradāsyāmi mahākuśeśayam</seg> //</l>
</lg>

<p>atha subhadrāyai prathamam āgatāyai tat kanakamayam ambhoruhaṃ sa gajapatiḥ prāyacchat | sāpi ca tad āghrāya sabahumānaṃ śirasi niveśayāmāsa | paścāc ca bhadrā samupagamya tat subhadrāyāḥ kumbhamadhyāvasthitam aravindam ālokya niyatam idam ambhoruham asyai sapatnyai mām avamanyānena yūthapatinā dattam iti vicintya parām īrṣyām āgamya taṃ dviradapatim apahāyānyatra vijahāra |</p>

<lg xml:id="HJm_19.9">
<l><seg type="pāda" n="a">sā yatra dṛṣṭam ahani dviradena tena</seg> <seg type="pāda" n="b">dattaṃ sugandhi vikacaṃ kamalaṃ sapatnyai</seg> </l>
<l><seg type="pāda" n="c">tatrerṣyayā parigatā na tṛṇaṃ jaghāsa</seg> <seg type="pāda" n="d">nāmbhaḥ papau glapitamūrtir udanyayāpi</seg> //</l>
</lg>

<lg xml:id="HJm_19.10">
<l><seg type="pāda" n="a">asadvikalpanāhutyā</seg> <seg type="pāda" n="b">ko nāma samanā janaḥ</seg> </l>
<l><seg type="pāda" n="c">īrṣyāvahniśikhām iddhām</seg> <seg type="pāda" n="d">ātmadāhāya vardhayet</seg> //</l>
</lg>

<lg xml:id="HJm_19.11">
<l><seg type="pāda" n="a">te sukhaṃ śerate dhīrā</seg> <seg type="pāda" n="b">nāmārgeṇa prayānti te</seg> </l>
<l><seg type="pāda" n="c">na manogṛham adhyāste</seg> <seg type="pāda" n="d">yeṣām īrṣyābhujaṅgamī</seg> //</l>
</lg>

<p>atha bhadrā vindhyaśilātale tarucchāyāpihitavinibaddhaparyaṅkadhyānaniścalanayanam ālikhitam iva mattacakoravilocanaraktacīvaraprāvṛtāṅgaṃ pratyekabuddham ālokya sarasaḥ kusumāny ānīyārcayāmāsa |</p>

<lg xml:id="HJm_19.12">
<l><seg type="pāda" n="a">kṣiptābhir ūrdhvam atha vāśitayā sa bhāsvāṃs</seg> <seg type="pāda" n="b">tābhir muniḥ kumudapaṅktibhir ābabhāse</seg> </l>
<l><seg type="pāda" n="c">udbhāsinībhir aciradyutibhāsitāṅgaḥ</seg> <seg type="pāda" n="d">saṃdhyāpayodhara ivopari tārakābhiḥ</seg> //</l>
</lg>

<p>atha sā hastinī vindhyācalataṭam āruhya yad asmāt pratyekabuddhārcanakuśalamūlāt phalaṃ tenāham asya gandhahastino vadhāya rājamahiṣī syām iti vicintyātmānaṃ mumoca | tasyāś ca śarīrabhāraparibhagnataruśākhāyāḥ patanaśabdam ākarṇya |</p>

<lg xml:id="HJm_19.13">
<l><seg type="pāda" n="a">utpetuḥ pracalitacandrakā mayūrāḥ</seg> <seg type="pāda" n="b">śārdūlo dṛśam udamīlayat prasuptaḥ</seg> </l>
<l><seg type="pāda" n="c">saṃtrāsāt tṛṇakavalaṃ vihāya dūrād</seg> <seg type="pāda" n="d">utkarṇaṃ mṛgakulam ākulaṃ babhūva</seg> //</l>
</lg>

<p>sā ca kālaṃ kṛtvānyatarasya rājño jātismarā duhitā babhūva | kiṃcidudbhidyamānastanamukulāṃ ca tāṃ trivalīsopānamālādhirohaṇajātakhedeneva navayauvanaśilpinā samanmatham upacīyamānaśarīralāvaṇyāṃ prārabdhalajjāhasitavilāsām alikulaśyāmakeśapāśāṃ kanakacchedāvadātāṃ śriyam iva mūrtimatīṃ pitā kasmaicid eva nṛpataye prāyacchat | sā ca taṃ rājānam ananyastrīsadṛśair abalāguṇair apahṛtendriyaṃ kṛtvā kadācic candanānuliptastanagātrī niśvāsaparikuñcitādharapuṭā jvaritām ivātmānaṃ darśayāmāsa | yadā ca bhiṣagbhiś cikitsyamānāpi tathaiva jvaracchadmanā pariceṣṭate sma tadā tasyā bhartā bhṛśam aratim ājagāma | sā cainam uvāca |</p>

<lg xml:id="HJm_19.14">
<l><seg type="pāda" n="a">naiṣa jvaro me haricandanena</seg> <seg type="pāda" n="b">jīmūtaśītena na mārutena</seg> </l>
<l><seg type="pāda" n="c">prayāti śāntiṃ sphaṭikāmalena</seg> <seg type="pāda" n="d">na cāṃśujālena niśākarasya</seg> //</l>
</lg>

<lg xml:id="HJm_19.15">
<l><seg type="pāda" n="a">vindhyācale 'sti dviradādhirājaḥ</seg> <seg type="pāda" n="b">śvetāmbudābho guruṣaḍviṣāṇaḥ</seg> </l>
<l><seg type="pāda" n="c">mṛṇālaśukleṣu mahatsu tasya</seg> <seg type="pāda" n="d">danteṣu santi kṣitipāla muktāḥ</seg> //</l>
</lg>

<lg xml:id="HJm_19.16">
<l><seg type="pāda" n="a">lipyeta tābhir yadi me śarīraṃ</seg> <seg type="pāda" n="b">piṣṭābhir ambhaḥkaṇanirmalābhiḥ</seg> </l>
<l><seg type="pāda" n="c">taddantaśayyā yadi me kriyeta</seg> <seg type="pāda" n="d">dāhajvarasyāsya tataḥ śamaḥ syāt</seg> //</l>
</lg>

<p>atha sa rājā niyatam anayā devyā jātismarayā jātyantare śruto dṛṣṭo vā vindhyavanavāsī gandhahastīti niścayam upetya vyādham āhūyāvocat |asti vindhyācale ṣaḍdanto gandhahastī | yadi tasya dantān āneṣyasi tato 'haṃ bhavantaṃ mahatārthena yojayiṣyāmīti | vyādha uvāca | yathā śakṣyāmi tathā kariṣyāmīti | devy uvāca | aham upāyaṃ jānāmi yathāsau gandhahastī viśrambham āyātīti |</p>

<lg xml:id="HJm_19.17">
<l><seg type="pāda" n="a">dṛṣṭvā pravrajitaṃ śāntaṃ</seg> <seg type="pāda" n="b">kāṣāyāmbaradhāriṇam</seg> </l>
<l><seg type="pāda" n="c">suśiṣya iva medhāvī</seg> <seg type="pāda" n="d">praṇamyārcayati dvipaḥ</seg> //</l>
</lg>

<lg xml:id="HJm_19.18">
<l><seg type="pāda" n="a">paridhāya tataḥ samyak</seg> <seg type="pāda" n="b">kāṣāye vāsasī tvayā</seg> </l>
<l><seg type="pāda" n="c">āhantavyaḥ śareṇāsau</seg> <seg type="pāda" n="d">viṣadigdhena marmaṇi</seg> //</l>
</lg>

<p>sa ca tatheti pratiśrutya kāṣāyavasanasaṃbhṛtāṅgaḥ saśaraṃ dhanur ādāya vindhyācalam agamat | atha tam acalavanāntare saṃcarantam ālokya tad gajayūthaṃ sāśaṅkam ibhādhipataye nivedayāmāsa |</p>

<lg xml:id="HJm_19.19">
<l><seg type="pāda" n="a">kāṣāyavasanaḥ ko 'pi</seg> <seg type="pāda" n="b">sphuliṅgakapilekṣaṇaḥ</seg> </l>
<l><seg type="pāda" n="c">lohastambhavapuḥ sattvāṃs</seg> <seg type="pāda" n="d">trāsayann iva lakṣyate</seg> //</l>
</lg>

<p>bodhisattva uvāca | na khalu kāṣāyavāsaḥ śaṅkanīyam | paśyantu bhavantaḥ |</p>

<lg xml:id="HJm_19.20">
<l><seg type="pāda" n="a">apatrapā śāntipathasya sūcakaṃ</seg> <seg type="pāda" n="b">dhvajo munīnāṃ madabhaṅgakāraṇam</seg> </l>
<l><seg type="pāda" n="c">kaṣāyaraktaṃ yadi dehabhūṣaṇaṃ</seg> <seg type="pāda" n="d">janasya viśrambhanimittam ambaram</seg> //</l>
</lg>

<p>atha tasya yūthasya nātidūre 'vasthitaḥ sa vyādhas taruṇātmānam āvṛtya dhanur āropayāmāsa |</p>

<lg xml:id="HJm_19.21">
<l><seg type="pāda" n="a">taṃ saṃdadhānam ibharājavināśanāya</seg> <seg type="pāda" n="b">jyāyāṃ śaraṃ śitaphalaṃ tucisāramayyām</seg> </l>
<l><seg type="pāda" n="c">śākhākaraiḥ kisalayāṅgulibhis tarūṇāṃ</seg> <seg type="pāda" n="d">vindhyo nyavārayad iva śvasanāvadhūtaiḥ</seg> //</l>
</lg>

<lg xml:id="HJm_19.22">
<l><seg type="pāda" n="a">madamukulitanetraṃ karṇavinyastahastaṃ</seg> <seg type="pāda" n="b">viṭapini nikaṣantaṃ dānadigdhaṃ kapolam</seg> </l>
<l><seg type="pāda" n="c">viditakuśalamārgaṃ mārgaṇena dvipendraṃ</seg> <seg type="pāda" n="d">mṛgaripur upakaṇṭhaṃ vāyukumbhe jaghāna</seg> //</l>
</lg>

<lg xml:id="HJm_19.23">
<l><seg type="pāda" n="a">atha nipatitakārmukottarīyaṃ</seg> <seg type="pāda" n="b">dviradagaṇena ruṣānugamyamānam</seg> </l>
<l><seg type="pāda" n="c">gajapatir upagūḍhavān mṛgāriṃ</seg> <seg type="pāda" n="d">sutam iva taṃ parisāntvayan bhayārtam</seg> //</l>
</lg>

<lg xml:id="HJm_19.24">
<l><seg type="pāda" n="a">kva ripur ayam aho kṛtāpakāro</seg> <seg type="pāda" n="b">dviradapateḥ karuṇā kva cedṛśīyam</seg> </l>
<l><seg type="pāda" n="c">kṣitidharagahanāntadevatānāṃ</seg> <seg type="pāda" n="d">dhruvam iti cetasi vismayo babhūva</seg> //</l>
</lg>

<lg xml:id="HJm_19.25">
<l><seg type="pāda" n="a">niśitaśaravibhinne tatra mātaṅganāthe</seg> <seg type="pāda" n="b">srutarudhiralavāṅkaṃ dhūnayaty āsyam īṣat</seg> </l>
<l><seg type="pāda" n="c">tad amucad ibhayūthaṃ śallakīnāṃ sugandhīn</seg> <seg type="pāda" n="d">upagataguruśokaṃ pallavān ardhadaṣṭān</seg> //</l>
</lg>

<lg xml:id="HJm_19.26">
<l><seg type="pāda" n="a">tam ujjahārātha śaraṃ gṛhītvā</seg> <seg type="pāda" n="b">kareṇa kiṃcinnatapuṣkareṇa</seg> </l>
<l><seg type="pāda" n="c">balāt subhadrā kariṇaḥ kareṇuḥ</seg> <seg type="pāda" n="d">kopaṃ pateḥ kṣāntir iva sphurantam</seg> //</l>
</lg>

<lg xml:id="HJm_19.27">
<l><seg type="pāda" n="a">viṣādinī tasya gajādhipasya</seg> <seg type="pāda" n="b">bāṇavraṇaṃ śoṇitaleśadigdham</seg> </l>
<l><seg type="pāda" n="c">vicchinnamuktāguṇasaṃnibhena</seg> <seg type="pāda" n="d">siṣeca sā puṣkaraśīkareṇa</seg> //</l>
</lg>

<lg xml:id="HJm_19.28">
<l><seg type="pāda" n="a">vigāhamānaḥ salilaṃ pipāsayā</seg> <seg type="pāda" n="b">madena ko me surabhīkariṣyati</seg> </l>
<l><seg type="pāda" n="c">iti sphuṭāvartataraṅganisvanā</seg> <seg type="pāda" n="d">bhṛśaṃ vicukrośa śuceva narmadā</seg> //</l>
</lg>

<lg xml:id="HJm_19.29">
<l><seg type="pāda" n="a">tavādya kaccid viśikhakṣatodbhavā</seg> <seg type="pāda" n="b">tanutvam āyāti gajendra vedanā</seg> </l>
<l><seg type="pāda" n="c">iti bhramantyaś caṭulāḥ kapolayoḥ</seg> <seg type="pāda" n="d">śanair apṛcchann iva bhṛṅgapaṅktayaḥ</seg> //</l>
</lg>

<lg xml:id="HJm_19.30">
<l><seg type="pāda" n="a">visārikālāgurudhūmadhūsarair</seg> <seg type="pāda" n="b">vilolavidyudvalayāṅkitodaraiḥ</seg> </l>
<l><seg type="pāda" n="c">ghanair lalāṭaṃtapam uṣṇadīdhitiṃ</seg> <seg type="pāda" n="d">samāvṛṇot tasya sukhāya vāsavaḥ</seg> //</l>
</lg>

<lg xml:id="HJm_19.31">
<l><seg type="pāda" n="a">prasannarevājalasaṅgaśītalaḥ</seg> <seg type="pāda" n="b">praphullanānākusumādhivāsitaḥ</seg> </l>
<l><seg type="pāda" n="c">samāgato bandhur iva dvipādhipaṃ</seg> <seg type="pāda" n="d">śareṇa viddhaṃ vyajati sma mārutaḥ</seg> //</l>
</lg>

<p>atha gajapatir yadi kathaṃcid antakālaṃ kariṣyāmi tad idaṃ gajayūtham anāthatāṃ yāsyatīti vicintya satyādhiṣṭhānam iti cakāra ||</p>

<lg xml:id="HJm_19.32">
<l><seg type="pāda" n="a">apakāriṇy api prema</seg> <seg type="pāda" n="b">yathāsmin mṛgalubdhake</seg> </l>
<l><seg type="pāda" n="c">tathānenādya satyena</seg> <seg type="pāda" n="d">kṣayam āyātu me viṣam</seg> //</l>
</lg>

<p>atha satyādhiṣṭhānaprabhāvāt sadya evāpagataśaramūrcchāvedanaḥ sa gajapatir abhūt | taṃ ca tathā svāsthyam āgatam ālokya sa vyādhaḥ praṇamya taṃ rājamahiṣīvṛttāntam ākhyāyābhyuvāca |</p>

<lg xml:id="HJm_19.33">
<l><seg type="pāda" n="a">dantārthaṃ dantināṃ nātha</seg> <seg type="pāda" n="b">krūreṇākrūramānasa</seg> </l>
<l><seg type="pāda" n="c">āhato 'si hatadveṣa</seg> <seg type="pāda" n="d">mayāpātreṇa pattriṇā</seg> //</l>
</lg>

<lg xml:id="HJm_19.34">
<l><seg type="pāda" n="a">iti śrutvā vacas tasya</seg> <seg type="pāda" n="b">vyādhasya dviradādhipaḥ</seg> </l>
<l><seg type="pāda" n="c">uccakhāna viṣāṇāni</seg> <seg type="pāda" n="d">kareṇādāya nirvyathaḥ</seg> //</l>
</lg>

<lg xml:id="HJm_19.35">
<l><seg type="pāda" n="a">babhāra sa karas tasya</seg> <seg type="pāda" n="b">nibaddharudhirasrutiḥ</seg> </l>
<l><seg type="pāda" n="c">saktabandhūkamālāyāḥ</seg> <seg type="pāda" n="d">puṇḍarīkasrajaḥ śriyam</seg> //</l>
</lg>

<lg xml:id="HJm_19.36">
<l><seg type="pāda" n="a">tenaiva satyavākyena</seg> <seg type="pāda" n="b">tasya nāthasya dantinām</seg> </l>
<l><seg type="pāda" n="c">utpedire kṣaṇād dantāḥ</seg> <seg type="pāda" n="d">śaṅkhacchedārjunāḥ punaḥ</seg> //</l>
</lg>

<lg xml:id="HJm_19.37">
<l><seg type="pāda" n="a">atha punāradanodbhavavismitaḥ</seg> <seg type="pāda" n="b">karipateḥ sitavāridharatviṣaḥ</seg> </l>
<l><seg type="pāda" n="c">sa radanān upagṛhya vanāntarān</seg> <seg type="pāda" n="d">mṛgaripuḥ kṣitipālagṛhaṃ yayau</seg> //</l>
</lg>

<p>atha dantāvalokanapramuditamanāḥ sa rājā taṃ lubdhakaṃ yathāpratipannenārthena yojayāmāsa | sāpi ca rājñī taṃ chadmajvaram apāsya tāni viṣāṇāni dṛṣṭvā jātapaścāttāpā tam īrṣyāvṛttāntam anyajanmānubhūtaṃ patye nivedya bāṣpasalilavyāptanayanotpalā tat tad vilalāpa |</p>

<lg xml:id="HJm_19.38">
<l><seg type="pāda" n="a">aho dhig īrṣyāṃ guṇapakṣaghātinīṃ</seg> <seg type="pāda" n="b">yayā mayā mohitamandacittayā</seg> </l>
<l><seg type="pāda" n="c">vane vasaṃs tāpasaśāntamānasaḥ</seg> <seg type="pāda" n="d">sa yūthabhartā gamito yamakṣayam</seg> //</l>
</lg>

<lg xml:id="HJm_19.39">
<l><seg type="pāda" n="a">mahātmanā yena cirāya pālitaṃ</seg> <seg type="pāda" n="b">na śakyate smānyagajaiḥ prabādhitum</seg> </l>
<l><seg type="pāda" n="c">samākulaṃ tena vinādya dantinā</seg> <seg type="pāda" n="d">kathaṃ nu tan nāgakulaṃ bhaviṣyati</seg> //</l>
</lg>

<lg xml:id="HJm_19.40">
<l><seg type="pāda" n="a">nirantaraṃ yasya madaṃ pipāsavaḥ</seg> <seg type="pāda" n="b">paribhramanti sma muhuḥ kapolayoḥ</seg> </l>
<l><seg type="pāda" n="c">samākulās tena vinādya ṣaṭpadāś</seg> <seg type="pāda" n="d">cirād upaiṣyanti mṛṇālinīvanam</seg> //</l>
</lg>

<lg xml:id="HJm_19.41">
<l><seg type="pāda" n="a">abhūn muhus tasya gajādhipasya yaḥ</seg> <seg type="pāda" n="b">kapolakāṣeṇa parisphurattvacaḥ</seg> </l>
<l><seg type="pāda" n="c">cirāya taṃ tanmadaleśavāsitaṃ</seg> <seg type="pāda" n="d">dhruvaṃ subhadrā na jahāti śākhinam</seg> //</l>
</lg>

<lg xml:id="HJm_19.42">
<l><seg type="pāda" n="a">samudravelāraśanāvibhūṣite</seg> <seg type="pāda" n="b">samucchvasatkomalaśādvalāṃśuke</seg> </l>
<l><seg type="pāda" n="c">dadhāsi māṃ kiṃ patimukhyaghātinīṃ</seg> <seg type="pāda" n="d">kṣite vidāraṃ na dadāsi kiṃ nu me</seg> //</l>
</lg>

<p>atha tāṃ rājñīṃ tathā vilāpaparāṃ sa vyādho dhīrayāmāsa | mā devi śokaṃ kārṣīḥ | satyādhiṣṭhānamāhātmyena sa mahātmā punarudbhūtamanoharamahāviṣāṇaḥ samapagataśaraviṣavegaḥ sattvopakārāya prāṇān bibhrat karoty eva tasya mahato gajayūthasyādhipatyam iti ||</p>

<lg xml:id="HJm_19.43">
<l><seg type="pāda" n="a">atha vacanam idaṃ niśamya tasmān</seg> <seg type="pāda" n="b">nṛpamahiṣī pramanāḥ punar babhūva</seg> </l>
<l><seg type="pāda" n="c">kṣitipatir api vismayaṃ jagāma</seg> <seg type="pāda" n="d">dviradapateḥ karuṇāṃ muhur vicintya</seg> //</l>
</lg>

<p>tad evaṃ kṣāntiphalam abhilaṣantaḥ karuṇātmakāḥ śastreṇāpi praharati vairiṇi satyām api śaktau kṣamanta eva mahātmāna ity avadhārya kṣamāyām ādaraḥ karaṇīya iti ||</p>

<trailer>|| hastijātakaṃ navamam ||</trailer>
</div>
<div type="jātaka" n="20">
<head>20. Candra</head>
<lg xml:id="HJm_20.1">
<l>apahṛtadaṃṣṭra ivāhiḥkṣāmyati śaktyā vinā saroṣo 'pi /</l>
<l>sati sāmarthye nojjhati yaḥ kṣāntiṃ sa kṣamī jñeyaḥ //</l>
</lg>

<p>tadyathānuśrūyate
parākramanītiprabhāvavijitānyarājasāmantaḥ prabhūtahastyaśvakośasaṃpadupetas tejasvī dhīraḥ śuśrūṣādibhiḥ prajñāguṇair adhiṣṭhitas trivargānukūlaprakṛtiḥ prakṛtidakṣiṇo dakṣiṇāpathādhipatiḥ kaliṅgarājo nāma rājā babhūva |</p>

<lg xml:id="HJm_20.2">
<l><seg type="pāda" n="a">bhujavīryaparājitaṃ jitāreḥ</seg> <seg type="pāda" n="b">paradeśaṃ balino balāni yasya</seg> </l>
<l><seg type="pāda" n="c">abhisasrur udīrṇatuṅgavṛddheḥ</seg> <seg type="pāda" n="d">salilānīva taṭāntam amburāśeḥ</seg> //</l>
</lg>

<lg xml:id="HJm_20.3">
<l><seg type="pāda" n="a">aparasparaḍiṇḍimaiḥ svanadbhiḥ</seg> <seg type="pāda" n="b">kariṇo yasya vitanyamānakopāḥ</seg> </l>
<l><seg type="pāda" n="c">vaśagāḥ paritaḥ prayāṇakāle</seg> <seg type="pāda" n="d">katham apy aṅkuśadhāriṇāṃ babhūvuḥ</seg> //</l>
</lg>

<p>tasyaivaṃvidhabalodayasya narapateḥ sapatnair akhaṇḍitamānasya khaṇḍadhāro nāma dvijātir amātyo babhūva | sa ca rājā kulasaṃtativicchedabhīruḥ kadācid anekān devatāviśeṣāṃs tanayārtham upayācate sma | tataḥ khaṇḍadhāras taṃ rājānam uvāca | praviśatu devo 'ntaḥpuram ahaṃ devasya putrārthaṃ devatāṃ samupāsiṣye rājyaṃ ca pratipālayiṣyāmīti | tatheti ca rājābhidhāyāntaḥpuraṃ praviśya viṣayaparāyaṇo babhūva | khaṇḍadhāro 'pi ca svanāmāṅkaṃ sarvaparicchedajātaṃ rājyam anuśaśāsa | kaliṅgarājo 'pi ca vividhanṛttagītāvalokanaśravaṇāpahṛtahṛdayaḥ surapatir ivāpsarogaṇaparivṛto 'varodhanajanamadhyagato vijahāra |</p>

<lg xml:id="HJm_20.4">
<l><seg type="pāda" n="a">manoharāv ārdramadhūkapāṇḍū</seg> <seg type="pāda" n="b">samudgirantāv iva kāntim indoḥ</seg> </l>
<l><seg type="pāda" n="c">kasyāścid ādarśanibaddhadṛṣṭeḥ</seg> <seg type="pāda" n="d">sapattralekhāv akarot kapolau</seg> //</l>
</lg>

<lg xml:id="HJm_20.5">
<l><seg type="pāda" n="a">apaśyad anyāṃ stimitāyatākṣīṃ</seg> <seg type="pāda" n="b">smitena kiṃciccalitādharāgrām</seg> </l>
<l><seg type="pāda" n="c">navotpalāvasthitam utpalena</seg> <seg type="pāda" n="d">tirodadhānāṃ cakitaṃ dvirepham</seg> //</l>
</lg>

<lg xml:id="HJm_20.6">
<l><seg type="pāda" n="a">parāṅmukhīṃ kāṃcid adhiṣṭhitāsanāṃ</seg> <seg type="pāda" n="b">manoharālekhyapaṭāvalokinīm</seg> </l>
<l><seg type="pāda" n="c">upetya niḥśabdapadaṃ sa bhūpatiś</seg> <seg type="pāda" n="d">cakāra hastadvayasaṃvṛtekṣaṇām</seg> //</l>
</lg>

<lg xml:id="HJm_20.7">
<l><seg type="pāda" n="a">vidhunvatīṃ pāṇim alaṃ mayeti</seg> <seg type="pāda" n="b">bhiyāsvanām asphuritābhidhānām</seg> </l>
<l><seg type="pāda" n="c">stanau dukūlena tirodadhānāṃ</seg> <seg type="pāda" n="d">jagrāha dūtīm api vepitāṅgīm</seg> //</l>
</lg>

<lg xml:id="HJm_20.8">
<l><seg type="pāda" n="a">tvam eva me bhāvini jīvitaṃ paraṃ</seg> <seg type="pāda" n="b">nidhehi dṛṣṭiṃ mayi valguhāsini</seg> </l>
<l><seg type="pāda" n="c">iti bruvan kāṃcid avāṅmukhīṃ sthitāṃ</seg> <seg type="pāda" n="d">prasādayāmāsa kathaṃcid aṅganām</seg> //</l>
</lg>

<lg xml:id="HJm_20.9">
<l><seg type="pāda" n="a">kiṃciccalanmukharanūpurabhūṣaṇena</seg> <seg type="pāda" n="b">pādena kuṭṭimatalaṃ likhatīṃ salīlam</seg> </l>
<l><seg type="pāda" n="c">karṇe jagāda kim api pramadāṃ hasantīṃ</seg> <seg type="pāda" n="d">lakṣyīkṛto 'nyavanitānayaneṣupātaiḥ</seg> //</l>
</lg>

<p>atha tasya narapater evam akhaṇḍaviṣayasukhānubhāvinas tāḥ śuddhāntamattakāśinyo
vividhamṛduhasitakathākrodherṣyābhrūbhaṅgamanoharair vilāsair atīva hṛdayam ācikṣipuḥ ||</p>

<lg xml:id="HJm_20.10">
<l><seg type="pāda" n="a">parihāsakālacalitonnatabhruvaḥ</seg> <seg type="pāda" n="b">smitacandrikāparigatānanendavaḥ</seg> </l>
<l><seg type="pāda" n="c">trivalīvijihmatanuromarājayo</seg> <seg type="pāda" n="d">na mano haranti vada kasya yoṣitaḥ</seg> //</l>
</lg>

<lg xml:id="HJm_20.11">
<l><seg type="pāda" n="a">sphuritaprakāśadaśanāvalīrucaḥ</seg> <seg type="pāda" n="b">paritaḥ kṣarantya iva kāntim aindavīm</seg> </l>
<l><seg type="pāda" n="c">na haranti kaṃ nu lavalīsugandhayaḥ</seg> <seg type="pāda" n="d">pramadājanasya madamaṇḍanā giraḥ</seg> //</l>
</lg>

<lg xml:id="HJm_20.12">
<l><seg type="pāda" n="a">vadanendavaḥ śravaṇaruddhadṛṣṭayaḥ</seg> <seg type="pāda" n="b">parapuṣṭakaṇṭharucayaḥ śiroruhāḥ</seg> </l>
<l><seg type="pāda" n="c">pariṇāmitālaphalasaṃnibhāḥ stanā</seg> <seg type="pāda" n="d">na manoharaṃ kim iva nāma yoṣitām</seg> //</l>
</lg>

<lg xml:id="HJm_20.13">
<l><seg type="pāda" n="a">na gatās ta eva laghutāṃ jagattraye</seg> <seg type="pāda" n="b">sukhinas ta eva sudhiyas ta eva ca</seg> </l>
<l><seg type="pāda" n="c">bahudoṣasarpanicitāni saṃśritā</seg> <seg type="pāda" n="d">na vilāsinīviṣalatāvanāni ye</seg> //</l>
</lg>

<p>atha kāle gacchati devy āpannasattvā babhūva |</p>

<lg xml:id="HJm_20.14">
<l><seg type="pāda" n="a">tasyā guṇanidhau vṛddhiṃ</seg> <seg type="pāda" n="b">yāte garbhe dine dine</seg> </l>
<l><seg type="pāda" n="c">agrayoḥ saṃbhṛtakṣīrau</seg> <seg type="pāda" n="d">jagmatuḥ śyāmatāṃ stanau</seg> //</l>
</lg>

<lg xml:id="HJm_20.15">
<l><seg type="pāda" n="a">jānunor upari nyasya</seg> <seg type="pāda" n="b">pāṇī pallavakomalau</seg> </l>
<l><seg type="pāda" n="c">dṛṣṭvā bhartāram uttasthau</seg> <seg type="pāda" n="d">sā kathaṃcid ivāsanāt</seg> //</l>
</lg>

<lg xml:id="HJm_20.16">
<l><seg type="pāda" n="a">adya prasavinī syān nu</seg> <seg type="pāda" n="b">śvo veti sakutūhalaḥ</seg> </l>
<l><seg type="pāda" n="c">putrārthī bhūpatiḥ snigdhaṃ</seg> <seg type="pāda" n="d">tām apaśyat punaḥ punaḥ</seg> //</l>
</lg>

<p>atha viśuddhe 'hani sākṣṇāṃ nidhim iva svaprabhayāvabhāsitanṛpatibhavanāntaram amarakumārākāram akhilabhuvanālaṃkārabhūtaṃ tanayam asūta |</p>

<lg xml:id="HJm_20.17">
<l><seg type="pāda" n="a">śarīraprabhayā cāndrīṃ</seg> <seg type="pāda" n="b">sa jahāra yataḥ prabhām</seg> </l>
<l><seg type="pāda" n="c">tasyākāri tato nāma</seg> <seg type="pāda" n="d">candra ity eva bandhubhiḥ</seg> //</l>
</lg>

<p>anyāsām api triṃśanmātrāṇāṃ rājñīnāṃ tanayā jajñire | athāṣṭavarṣadeśīyāṃś candreṇa kumāreṇa saha kumārān kṣatravidyāgrahaṇāya kasmaicid gurave nivedayāmāsa | sarvāṃś ca tān kumārān mṛgayādivyasanaparāyaṇān anekaiḥ kalāguṇais tejasā bhujabalena ca candraḥ kumāro 'tiśiṣye |</p>

<lg xml:id="HJm_20.18">
<l><seg type="pāda" n="a">jāyante guṇabāndhavāḥ sumatayaḥ ślāghyaṃ garimṇāṃ padaṃ</seg> <seg type="pāda" n="b">rūḍhaṃ lāghavadoṣa eva mahatāṃ keṣāṃcid ā janmanaḥ</seg> </l>
<l><seg type="pāda" n="c">dṛśyante hi narā mahaty api kule jātāḥ samānāḥ śunā</seg> <seg type="pāda" n="d">kiṃ nodanvata iddharatnanicayāc chambūka utpadyate</seg> //</l>
</lg>

<lg xml:id="HJm_20.19">
<l><seg type="pāda" n="a">samānā nīlatā satyaṃ</seg> <seg type="pāda" n="b">śikhicandrendranīlayoḥ</seg> </l>
<l><seg type="pāda" n="c">sā tu ratnagatā ślāghyā</seg> <seg type="pāda" n="d">kalyāṇaṃ hi sadāśrayaḥ</seg> //</l>
</lg>

<lg xml:id="HJm_20.20">
<l><seg type="pāda" n="a">vidyante na guṇāḥ puṃsi</seg> <seg type="pāda" n="b">kvacid ākṛtimaty api</seg> </l>
<l><seg type="pāda" n="c">indranīlākṛtiṃ kāco</seg> <seg type="pāda" n="d">vahann api na tadguṇaḥ</seg> //</l>
</lg>

<p>atha sa rājā bodhisattvaṃ yauvarājye 'bhiṣicya tebhyo 'pi ca kumārebhyaḥ kiṃcid deśam adāt | atha ca candro manujādhipānumataḥ saha bhrātṛbhiḥ svadeśaṃ gatvā khaṇḍadhāranāmāṅkāni dṛṣṭvovāca | sarvathā nāmamātreṇāsmatpitā rājā khaṇḍadhāra evātrādhipatir iti | kumārā ūcuḥ | nanv apanīyedaṃ khaṇḍadhāranāma svāni svāni svadeśe nāmāni vayaṃ sarvopakaraṇeṣu lekhayāmaḥ | tatheti ca pratipanne candreṇa prathamaṃ candranāmāropya paścād ātmīyāni nāmāni te lekhayāmāsuḥ | tac ca tathā nirvṛttaṃ vijñāya khaṇḍadhāraḥ paraṃ kopam āgamya brāhmaṇān saṃnipātya rahasy avocat | apahṛtam anena me rājaputreṇādhipatyam | tad idam atra prāptakālaṃ kenacid upāṃśunā candraḥ prāṇair viyojanīya iti | paśyantu bhavantaḥ |</p>

<lg xml:id="HJm_20.21">
<l><seg type="pāda" n="a">laghīyaḥ prājyaṃ vā phalam abhimataṃ prāptumanasā</seg> <seg type="pāda" n="b">nirīheṇa sthātuṃ kṣaṇam api na yuktaṃ matimatā</seg> </l>
<l><seg type="pāda" n="c">kulālo daṇḍena bhramayati na cec cakram aniśaṃ</seg> <seg type="pāda" n="d">śarāvaḥ kumbho vā na hi bhavati satyām api mṛdi</seg> //</l>
</lg>

<p>brāhmaṇā ūcuḥ | tvam evopāyam atra vastuni śakto 'dhigantum iti | khaṇḍadhāra uvāca | yady evaṃ tato yadi kathaṃcid ayaṃ rājā svapnaṃ bhavatām agrato nivedayet tato yuṣmābhir vaktavyaṃ deva khaṇḍadhāraḥ svapnaphalābhijñaḥ | sa eṣa praṣṭavya iti | tatheti ca brāhmaṇāḥ pratipedire | atha kadācit sa rājā svapnadarśanodvignahṛdayas tebhyo brāhmaṇebhyaḥ svapnaṃ nivedayāmāsa | brāhmaṇaiś ca khaṇḍadhāraḥ svapnādhyāyavedīti nirdiṣṭaḥ | tataḥ sa rājā khaṇḍadhāram āhūya svapnam iti nivedayāmāsa |</p>

<lg xml:id="HJm_20.22">
<l><seg type="pāda" n="a">svapne kilādya puram etad aśeṣam antrair</seg> <seg type="pāda" n="b">āveṣṭitaṃ parividhūsaradīnalokam</seg> </l>
<l><seg type="pāda" n="c">baddhvā nipīḍitatanuḥ kunayena cāhaṃ</seg> <seg type="pāda" n="d">kṣiptaś citābhuvi kaḍevarasaṃkulāyām</seg> //</l>
</lg>

<p>tad asya tāvat svapnasya guravaḥ phalam ākhyātum arhantīti | khaṇḍadhāra uvāca | deva kaṣṭaḥ khalu svapnasya vipāko dṛśyate |</p>

<lg xml:id="HJm_20.23">
<l><seg type="pāda" n="a">rājyād vā mahato bhraṃśaṃ</seg> <seg type="pāda" n="b">svapnas tat sūcayaty ayam</seg> </l>
<l><seg type="pāda" n="c">māsadvayena gantavyaṃ</seg> <seg type="pāda" n="d">diṣṭāntam athavā tvayā</seg> //</l>
</lg>

<lg xml:id="HJm_20.24">
<l><seg type="pāda" n="a">śrutvā vacas tasya sa bhūmipālo</seg> <seg type="pāda" n="b">viprasya viproṣitakāntiśobhaḥ</seg> </l>
<l><seg type="pāda" n="c">martavyam ity āgatasādhvasatvān</seg> <seg type="pāda" n="d">nodyānabhūmau na gṛhe 'bhireme</seg> //</l>
</lg>

<lg xml:id="HJm_20.25">
<l><seg type="pāda" n="a">vicintyamānaṃ maraṇaṃ prakṛtyā</seg> <seg type="pāda" n="b">karoti dūre 'pi manoviṣādam</seg> </l>
<l><seg type="pāda" n="c">samutphaṇāśīviṣadurnirīkṣyaṃ</seg> <seg type="pāda" n="d">śarīriṇāṃ kiṃ punar atyupoḍham</seg> //</l>
</lg>

<p>atha sa rājā khaṇḍadhāram uvāca | bhavet punaḥ kaścid upāyo yenāhaṃ rājyaparibhraṃśaṃ na prāpnuyām akālamaraṇaṃ veti | khaṇḍadhāra uvāca | tena khalu devaḥ śrotum arhaty upāyam iti | saha candreṇa kumāreṇa sarvakumārā yajñakarmaṇy ālabdhavyā anye ca catuṣpadāḥ prāṇinaḥ |</p>

<lg xml:id="HJm_20.26">
<l><seg type="pāda" n="a">tallohitasya śukatuṇḍavilohitasya</seg> <seg type="pāda" n="b">pūrṇāṃ vitānabhuvi puṣkariṇīṃ viśālām</seg> </l>
<l><seg type="pāda" n="c">bhūpāla yady avatariṣyasi tan na rājyād</seg> <seg type="pāda" n="d">bhraṃśaṃ gamiṣyasi paretapater vaśaṃ vā</seg> //</l>
</lg>

<p>atha sa rājā punar api me jīvataḥ putrā guṇavattarā bhaviṣyantīti vicintya tān kumārān nigaḍabaddhān ānīya khaṇḍadhāram uvāca | prārabhyatām ādhvaraṃ karmeti |</p>

<lg xml:id="HJm_20.27">
<l><seg type="pāda" n="a">tataḥ kumāreṣu bhṛśaṃ viṣādiṣu</seg> <seg type="pāda" n="b">pravartite karmaṇi sāptatantave</seg> </l>
<l><seg type="pāda" n="c">mahībhujo jyeṣṭhasutād vinākulaḥ</seg> <seg type="pāda" n="d">sa mantridhūrto nijagāda pārthivam</seg> //</l>
</lg>

<lg xml:id="HJm_20.28">
<l><seg type="pāda" n="a">nṛcandra candraḥ sa bhavaccharīrajo</seg> <seg type="pāda" n="b">balāvalipto yadi nāgamiṣyati</seg> </l>
<l><seg type="pāda" n="c">tadā śubhadhvaṃsi vidhānam ādhvaraṃ</seg> <seg type="pāda" n="d">bhaviṣyatīdaṃ na phalāya bhūyase</seg> //</l>
</lg>

<p>rājovāca | gurujanabhaktaḥ khalu candraḥ kumāras tan na mamājñāṃ laṅghayiṣyati | dūtam asmai praheṣyāmīti | tatheti ca pratipanne khaṇḍadhāreṇa sa rājā dūtam āhūyovāca | gaccha yatra tatrāvasthitaṃ candraṃ brūhi śīghraṃ bhavatā matsakāśam āgantavyam iti | tatheti sa ca dūtaḥ parigṛhītarājaśāsano bodhisattvasakāśam ājagāma | sa ca mahātmā saparijanaḥ surabhimāsaprārabdhasahakāramañjarīkam atimuktakāśokatilakagandhādhivāsitalatāmaṇḍapam akhaṇḍaśobhaṃ vilāsavasatim iva vasantalakṣmyāḥ kiṃcid udyānaṃ praviśyātmānaṃ vinodayāmāsa | pratīhāranivedito 'bhyanujñātapraveśaś ca dūtaḥ pratatabāṣpakaṇavarṣiṇā mukhena praṇamya candraṃ katham api tam anekasattvavināśāyopacaritam adhvaravṛttāntam ākhyāya tāṃ rājājñāṃ nivedayāmāsa | tato bodhisattvaṃ suhṛdo bāndhavāś caivam ūcuḥ | sarvam idaṃ tava nāśāya durātmanaḥ khaṇḍadhārasya cchandaviceṣṭitam | mahādhūrtasya yater iva śāntā ca śarīrakriyā rākṣasasyeva cāśuddham antaḥkaraṇam | aho durātmanāṃ caritāni sarvathā |</p>

<lg xml:id="HJm_20.29">
<l><seg type="pāda" n="a">praśāntaveṣe 'pi virūkṣamānase</seg> <seg type="pāda" n="b">na durjane viśvasanīyam aṇv api</seg> </l>
<l><seg type="pāda" n="c">bako hi tiṣṭhann api niścalas taṭe</seg> <seg type="pāda" n="d">parisphurantīṃ śapharīṃ na hanti kim</seg> //</l>
</lg>

<lg xml:id="HJm_20.30">
<l><seg type="pāda" n="a">upanayati viṣādaṃ dhairyam apy āśritānāṃ</seg> <seg type="pāda" n="b">janayati parimohaṃ tāpam antar vidhatte</seg> </l>
<l><seg type="pāda" n="c">ahiviṣam iva daṃśaprāptam ekāntatīvraṃ</seg> <seg type="pāda" n="d">caritam abhajanīyaṃ duḥsahaṃ durjanasya</seg> //</l>
</lg>

<p>tad ājñāpayatu kumāro yāvad enaṃ durātmānaṃ rakṣovṛttim aphalabrāhmaṇanāmānaṃ khaṇḍadhārakaṃ baddhvānayāmaḥ paretanāthavaśaṃ vā prāpayāma iti | bodhisattva uvāca | satyaṃ mamāpi khaṇḍadhāraṃ prati kiṃcid abhyutthitaḥ kopa āsīt | sa tu me hutavaha iva saliladhārayā kṣamayopaśāntiṃ nītaḥ | yadi cāsmatprāṇair guravaś cirajīvino bhavanti nanu kṛtārthā vayam iti tad alam atrabhavatāṃ khaṇḍadhāraṃ prati kopena yāsyāmy evāham | atha sa dūto vismayād ity avocat | aho mahad āścaryaṃ sarvathā kumāraḥ paramārthakṣamī | kutaḥ |</p>

<lg xml:id="HJm_20.31">
<l><seg type="pāda" n="a">uttiṣṭhantaṃ yasya vairikṣayāya</seg> <seg type="pāda" n="b">krodhavyālaṃ kṣāntividyā ruṇaddhi</seg> </l>
<l><seg type="pāda" n="c">śreyaḥprāpto baddhaśuddhāśayānāṃ</seg> <seg type="pāda" n="d">labdhālokaḥ so 'graṇīḥ kṣāntibhājām</seg> //</l>
</lg>

<p>atha bodhisattvo bāṣpasalilakaṇamucā svaparijanenānugamyamāno rathavaram āruhya yajñamadhyagataṃ pitaram āgamya covāca |</p>

<lg xml:id="HJm_20.32">
<l><seg type="pāda" n="a">tyakto 'smi yadi tātena</seg> <seg type="pāda" n="b">svajīvitagaveṣiṇā</seg> </l>
<l><seg type="pāda" n="c">mama deham imaṃ yajña</seg><seg type="pāda" n="d">paśutām upakalpaya</seg> //</l>
</lg>

<lg xml:id="HJm_20.33">
<l><seg type="pāda" n="a">mayā tyakto 'si putreti</seg> <seg type="pāda" n="b">bruvāṇasya mahīpateḥ</seg> </l>
<l><seg type="pāda" n="c">candrasyopari duḥkhena</seg> <seg type="pāda" n="d">nipetur bāṣpabindavaḥ</seg> //</l>
</lg>

<lg xml:id="HJm_20.34">
<l><seg type="pāda" n="a">yadā ciram api sthitvā</seg> <seg type="pāda" n="b">gantavyaṃ mṛtyugocaram</seg> </l>
<l><seg type="pāda" n="c">tadā paravināśena</seg> <seg type="pāda" n="d">ko vāñched āyuṣaḥ sthitim</seg> //</l>
</lg>

<p>atha khaṇḍadhāras tān ṛtvija uvāca | śṛṇvantūpādhyāyāḥ prathamāhutau pātyamānāyāṃ candraḥ kumāraḥ prāg ānaddhavyaḥ paścād ime kumārā iti |</p>

<lg xml:id="HJm_20.35">
<l><seg type="pāda" n="a">iti bruvāṇam udgrīvāḥ</seg> <seg type="pāda" n="b">khaṇḍadhāraṃ vyalokayan</seg> </l>
<l><seg type="pāda" n="c">kumārāḥ sukumārāṅgāḥ</seg> <seg type="pāda" n="d">śārdūlaṃ hariṇā iva</seg> //</l>
</lg>

<p>atha te kumārāḥ kṛtāñjalayo bodhisattvam iti vijñāpayāmāsuḥ |</p>

<lg xml:id="HJm_20.36">
<l><seg type="pāda" n="a">tvayi sthite bhrātari lokavatsale</seg> <seg type="pāda" n="b">mahātmani jyāyasi tuṅgacetasi</seg> </l>
<l><seg type="pāda" n="c">paśūn ivāsmān katham eṣa nirghṛṇo</seg> <seg type="pāda" n="d">yamakṣayaṃ neṣyati khaṇdadhārakaḥ</seg> //</l>
</lg>

<p>atha teṣāṃ bhrātṝṇāṃ vacanam ākarṇya duḥkhāyamānahṛdayo bodhisattvo maitrīsamanvitaṃ samādhim ālalambe |</p>

<lg xml:id="HJm_20.37">
<l><seg type="pāda" n="a">samādhinā tasya viśuddhacetasaḥ</seg> <seg type="pāda" n="b">samāhatānām ca samāhitātmanaḥ</seg> </l>
<l><seg type="pāda" n="c">bhujaṅganīlāni savismayātmanāṃ</seg> <seg type="pāda" n="d">nṛpātmajānāṃ nigaḍāni pusphuṭuḥ</seg> //</l>
</lg>

<p>nigaḍasphuṭanavismite ca tasmin rājani kim idam iti ca jātavimarśe tatra khaṇḍadhārake |</p>

<lg xml:id="HJm_20.38">
<l><seg type="pāda" n="a">udiyāya payoguruḥ payodaḥ</seg> <seg type="pāda" n="b">pidadhad dyāṃ śitikaṇṭhakaṇṭhanīlaḥ</seg> </l>
<l><seg type="pāda" n="c">sphuritaprabhayā taḍidbhṛkuṭyā</seg> <seg type="pāda" n="d">kupito rākṣasavaj jagarja coccaiḥ</seg> //</l>
</lg>

<lg xml:id="HJm_20.39">
<l><seg type="pāda" n="a">khagamuktavibhagnapādapāni</seg> <seg type="pāda" n="b">dhvanimanti pracalacchilātalāni</seg> </l>
<l><seg type="pāda" n="c">śikharāṇi nipātayan girīṇāṃ</seg> <seg type="pāda" n="d">pravavau vahnisakhaḥ pracaṇḍavegaḥ</seg> //</l>
</lg>

<lg xml:id="HJm_20.40">
<l><seg type="pāda" n="a">pramumoca tato ghanāghanaṃ tad</seg> <seg type="pāda" n="b">ghanajālaṃ ghanam aśmanāṃ samūham</seg> </l>
<l><seg type="pāda" n="c">bhṛśam ākulacetasāṃ dvijānāṃ</seg> <seg type="pāda" n="d">makhamadhye praṇavadhvaniḥ śaśāma</seg> //</l>
</lg>

<lg xml:id="HJm_20.41">
<l><seg type="pāda" n="a">paripāṭalayan payodharāṇām</seg> <seg type="pāda" n="b">udarāṇi prabhayā payogurūṇi</seg> </l>
<l><seg type="pāda" n="c">drutam astam iyāya pārthivasya</seg> <seg type="pāda" n="d">vyasanaṃ draṣṭum aśaknuvann ivārkaḥ</seg> //</l>
</lg>

<lg xml:id="HJm_20.42">
<l><seg type="pāda" n="a">kupitair iva śātakumbhakumbhāḥ</seg> <seg type="pāda" n="b">kratubhūmau nihitāḥ pratāḍyamānāḥ</seg> </l>
<l><seg type="pāda" n="c">upalais tvaritaṃ divaḥ patadbhiḥ</seg> <seg type="pāda" n="d">kṛtabhaṅgāḥ paricakvaṇuś calantaḥ</seg> //</l>
</lg>

<lg xml:id="HJm_20.43">
<l><seg type="pāda" n="a">praśaśāma bhayād ivādhvarāgniḥ</seg> <seg type="pāda" n="b">paritaḥ prasphuritākulasphuliṅgaḥ</seg> </l>
<l><seg type="pāda" n="c">galitaślathapāṇḍudhūmajālo</seg> <seg type="pāda" n="d">gaganād aśmabhir āhataḥ patadbhiḥ</seg> //</l>
</lg>

<lg xml:id="HJm_20.44">
<l><seg type="pāda" n="a">kariṇāṃ gurulohakośabaddhā</seg> <seg type="pāda" n="b">radanāḥ śliṣṭamṛdas taṭābhighātāt</seg> </l>
<l><seg type="pāda" n="c">upalābhihatāḥ parikvaṇanto</seg> <seg type="pāda" n="d">mumucuḥ prasphuritatviṣaḥ sphuliṅgān</seg> //</l>
</lg>

<lg xml:id="HJm_20.45">
<l><seg type="pāda" n="a">nipapāta śikhī nivāsayaṣṭeḥ</seg> <seg type="pāda" n="b">kṛkavākur virasaṃ rarāsa bhītaḥ</seg> </l>
<l><seg type="pāda" n="c">upalābhihatāś ca lolanetrā</seg> <seg type="pāda" n="d">viviśuś chekamṛgā gṛhodarāṇi</seg> //</l>
</lg>

<lg xml:id="HJm_20.46">
<l><seg type="pāda" n="a">śiśiraṃ jaladānilaṃ pipāsuḥ</seg> <seg type="pāda" n="b">pṛthuvalmīkavinirgatārdhabhogaḥ</seg> </l>
<l><seg type="pāda" n="c">phaṇam āśu saphūtkṛtaṃ vitanya</seg> <seg type="pāda" n="d">praviveśāśmabhir āhato bhujaṅgaḥ</seg> //</l>
</lg>

<lg xml:id="HJm_20.47">
<l><seg type="pāda" n="a">parihṛtya tu bodhisattvam ārāt</seg> <seg type="pāda" n="b">sakumāraṃ nipatatsu vegavatsu</seg> </l>
<l><seg type="pāda" n="c">upaleṣu nṛpaḥ sakhaṇḍadhāro</seg> <seg type="pāda" n="d">bhavanaṃ bhītajanākulaṃ pratasthe</seg> //</l>
</lg>

<lg xml:id="HJm_20.48">
<l><seg type="pāda" n="a">sacivasya mahīpateś ca yātos</seg> <seg type="pāda" n="b">taḍiduddyotavibhāvite 'rdhamārge</seg> </l>
<l><seg type="pāda" n="c">aśaniḥ śirasī bibheda bheda</seg><seg type="pāda" n="d">cyutamastiṣkalavopadigdhakeśe</seg> //</l>
</lg>

<lg xml:id="HJm_20.49">
<l><seg type="pāda" n="a">mṛtam aśrumatī janān niśamya</seg> <seg type="pāda" n="b">kṣitipālaṃ kṣitipālapūjitājñam</seg> </l>
<l><seg type="pāda" n="c">mṛducittatayātiduḥkhabhārāt</seg> <seg type="pāda" n="d">sahasā jīvitam utsasarja devī</seg> //</l>
</lg>

<lg xml:id="HJm_20.50">
<l><seg type="pāda" n="a">atha bhītajanojjhitāntarālaṃ</seg> <seg type="pāda" n="b">bhavanaṃ bhūmipateḥ sphuṭatkapāṭam</seg> </l>
<l><seg type="pāda" n="c">upalābhihataṃ papāta sadyaḥ</seg> <seg type="pāda" n="d">kanakastambhavibhaṅgajātanādam</seg> //</l>
</lg>

<lg xml:id="HJm_20.51">
<l><seg type="pāda" n="a">mṛtau bhavetām atha kiṃ nu jīvitau</seg> <seg type="pāda" n="b">śaṭhāśayau pārthivakhaṇḍadhārakau</seg> </l>
<l><seg type="pāda" n="c">iti sphuradbhiḥ paritaḥ payodharā</seg> <seg type="pāda" n="d">ruṣeva vidyunnayanair vyalokayan</seg> //</l>
</lg>

<p>atha prabhātasamaye bodhisattvaḥ pitror agnisaṃskāraṃ kṛtvā dattanivāpasalilāñjaliḥ saṃvignamatir aho sūktam idaṃ buddhānāṃ bhagavatām utpannapradhvaṃsinaḥ sarvabhāvā iti vicintya tān bhrātṝn uvāca |</p>

<lg xml:id="HJm_20.52">
<l><seg type="pāda" n="a">māṃ putravṛkṣaṃ saṃvṛddhyai</seg> <seg type="pāda" n="b">sā siktvā snehavāriṇā</seg> </l>
<l><seg type="pāda" n="c">anavāptaphalā mattaḥ</seg> <seg type="pāda" n="d">kva yātā jananī mama</seg> //</l>
</lg>

<lg xml:id="HJm_20.53">
<l><seg type="pāda" n="a">pṛthivīṃ pṛthivīpālaḥ</seg> <seg type="pāda" n="b">pālayitvā pitā mama</seg> </l>
<l><seg type="pāda" n="c">kva yātaḥ khaṇḍadhāreṇa</seg> <seg type="pāda" n="d">saha khaṇḍitadharmaṇā</seg> //</l>
</lg>

<lg xml:id="HJm_20.54">
<l><seg type="pāda" n="a">smaraṇīyavibhūtīdaṃ</seg> <seg type="pāda" n="b">patitastambhatoraṇam</seg> </l>
<l><seg type="pāda" n="c">śocantīva guroḥ sadma</seg> <seg type="pāda" n="d">vicyutāḥ śālabhañjikāḥ</seg> //</l>
</lg>

<lg xml:id="HJm_20.55">
<l><seg type="pāda" n="a">imā viṣamasaṃpāta</seg><seg type="pāda" n="b">sphuṭitā galiteṣṭakāḥ</seg> </l>
<l><seg type="pāda" n="c">ātmānam iva śocanti</seg> <seg type="pāda" n="d">dhūsarāś citrabhittayaḥ</seg> //</l>
</lg>

<lg xml:id="HJm_20.56">
<l><seg type="pāda" n="a">kiṃ nu saṃgītaśāleyam</seg> <seg type="pāda" n="b">uta vāsagṛhaṃ bhavet</seg> </l>
<l><seg type="pāda" n="c">kṛcchrād ity anumīyante</seg> <seg type="pāda" n="d">bhāgā bhagnasya veśmanaḥ</seg> //</l>
</lg>

<lg xml:id="HJm_20.57">
<l><seg type="pāda" n="a">āsīd iha gṛhaṃ sthāne</seg> <seg type="pāda" n="b">śrīmat tasya mahīpateḥ</seg> </l>
<l><seg type="pāda" n="c">ity utsuko janaḥ śokād</seg> <seg type="pāda" n="d">anyebhyaḥ kathayiṣyati</seg> //</l>
</lg>

<lg xml:id="HJm_20.58">
<l><seg type="pāda" n="a">niḥśrīkam upalāghāta</seg><seg type="pāda" n="b">paretaśukakokilam</seg> </l>
<l><seg type="pāda" n="c">idaṃ ca bhavanodyānaṃ</seg> <seg type="pāda" n="d">dhyāyatīva mahīpateḥ</seg> //</l>
</lg>

<lg xml:id="HJm_20.59">
<l><seg type="pāda" n="a">aniṣṭhitasukhāśānāṃ</seg> <seg type="pāda" n="b">vipattiṃ pratipālayan</seg> </l>
<l><seg type="pāda" n="c">itiśabdaḥ samāptyarthaḥ</seg> <seg type="pāda" n="d">sotkaṇṭha iva tiṣṭhati</seg> //</l>
</lg>

<lg xml:id="HJm_20.60">
<l><seg type="pāda" n="a">puṃsām acchinnakṛtyānāṃ</seg> <seg type="pāda" n="b">kariṣyati karoti ca</seg> </l>
<l><seg type="pāda" n="c">cakāra ca samāptyartham</seg> <seg type="pāda" n="d">itiśabdam anityatā</seg> //</l>
</lg>

<lg xml:id="HJm_20.61">
<l><seg type="pāda" n="a">sthitāyāṃ mayy api vyoma</seg> <seg type="pāda" n="b">nityam ity abhidhīyate</seg> </l>
<l><seg type="pāda" n="c">ity ūrdhvam iva paśyantī</seg> <seg type="pāda" n="d">krodhāt tiṣṭhaty anityatā</seg> //</l>
</lg>

<lg xml:id="HJm_20.62">
<l><seg type="pāda" n="a">aparādhīnavṛttitvād</seg> <seg type="pāda" n="b">upalabdhamanaḥśamāḥ</seg> </l>
<l><seg type="pāda" n="c">apāstabāndhavasnehā</seg> <seg type="pāda" n="d">niḥsaṅgāḥ sukham āsate</seg> //</l>
</lg>

<lg xml:id="HJm_20.63">
<l><seg type="pāda" n="a">saṃkalpād viṣayābhilāṣiṇi jane tṛṣṇā karoty āspadaṃ</seg> <seg type="pāda" n="b">tṛṣṇābaddhamanā nikāramalinaṃ badhnāti sevāñjalim</seg> </l>
<l><seg type="pāda" n="c">sevārtaḥ param ārirādhayiṣayā nighno bhavaty andhavan</seg> <seg type="pāda" n="d">nighno duḥkhaparamparāparibhavakleśair adhiṣṭhīyate</seg> //</l>
</lg>

<lg xml:id="HJm_20.64">
<l><seg type="pāda" n="a">kṛcchrāl labdham api krameṇa bhavati prabhraṃśi bhūyaḥ sukhaṃ</seg> <seg type="pāda" n="b">tadbhraṃśe paritāpam eti puruṣaś cittānalaṃ jvālayan</seg> </l>
<l><seg type="pāda" n="c">duḥkhasyāsya bhavānubandhajananī hetuḥ śaṭhā jālinī</seg> <seg type="pāda" n="d">te 'tyantaṃ sukhino manaḥsu nihitā yaiḥ samyag alpecchatā</seg> //</l>
</lg>

<lg xml:id="HJm_20.65">
<l><seg type="pāda" n="a">tato 'haṃ rājyam utsṛjya</seg> <seg type="pāda" n="b">bahuvyasanakaṇṭakam</seg> </l>
<l><seg type="pāda" n="c">śāntyai śāntipathasthānaṃ</seg> <seg type="pāda" n="d">gamiṣyāmi tapovanam</seg> //</l>
</lg>

<lg xml:id="HJm_20.66">
<l><seg type="pāda" n="a">athābhiṣicyānujam āhitakriyaṃ</seg> <seg type="pāda" n="b">dvijātibhir bhrātaram udyatāśiṣam</seg> </l>
<l><seg type="pāda" n="c">vihāya lakṣmīṃ tapaso vivṛddhaye</seg> <seg type="pāda" n="d">vanāya vavrāja sa dhīramānasaḥ</seg> //</l>
</lg>

<p>tad evaṃ tena bhagavatā bodhisattvabhūtenāpakāriṇy api kṣamā na śithilīkṛteti vicintya śreyogaveṣibhiḥ kṣāntibalair bhavitavyam iti ||</p>

<trailer>|| candrajātakaṃ daśamam ||</trailer>
</div>
<div type="jātaka" n="22">
<head>22. Mṛga</head>
<lg xml:id="HJm_22.1" n="HJm_22.1*">
<l>na vinā vīryāt tanv api phalam īpsitam āpyate jagadbhūtyai /</l>
<l>iti khedam agaṇayitvā vyāyacchante mahābhāgāḥ //</l>
</lg>

<p>tadyathānuśrūyate
kvacid amalasalilavāhinyā vetasapaṅktiśyāmatīralekhayā madgukulānugamyamānacakitamīnakulākulāmbhastalayā prasāritadukūladhavalapulinayā nimnagayā parikṣiptabhūdharapārśve kvacid dāvānalārdhadagdhapariṇatāmalakākṣabadarākīrṇavasudhātale marakatasūcīharitadarbhāṅkuropacite kvacid varāhāvataraṇasaṃtrāsapariplutadarduraparimucyamānapalvalataṭānte 'nyatra mṛgapiśitādhmātaprasuptaśārdūlādhyāsitaguhāmukhe vividhavallīvalayapariveṣṭitanimnakuṭilalekhāṅkitataruskandhe ghanapalāśavaṃśīvanarodhāndhakāranikuñje gahanāntare bodhisattvo mṛgayūthādhipatir babhūva | tena ca mahātmanā rājyam iva sadvṛttena narapatinānupālyamānaṃ hariṇayūtham akutobhayaṃ mahatīṃ vṛddhim agamat |</p>

<lg xml:id="HJm_22.2">
<l><seg type="pāda" n="a">hariṇaṃ harakaṇṭhanīlapṛṣṭhaṃ</seg> <seg type="pāda" n="b">harisattvaṃ haritaṃ tṛṇaṃ daśantam</seg> </l>
<l><seg type="pāda" n="c">sadasatpathavedinaṃ mṛgās te</seg> <seg type="pāda" n="d">tam upādhyāyam ivānvaguḥ suśiṣyāḥ</seg> //</l>
</lg>

<p>atha kadācit priyamṛgayasya tan mṛgayūthaṃ vyādhasakāśāt kasyacid avanipateḥ śrutipatham ājagāma | sa ca rājā gṛhītadhanvā turagavarādhirohī sainyaparivṛtas tad vanam āgamya dūrāt taṃ mṛgayūtham ālokayāmāsa |</p>

<lg xml:id="HJm_22.3">
<l><seg type="pāda" n="a">vihāya romanthanam unmukhasthiraḥ</seg> <seg type="pāda" n="b">sa kṛṣṇasāraḥ śarapātaśaṅkitān</seg> </l>
<l><seg type="pāda" n="c">mṛgān ninīṣuṃ śaragocaraṃ nṛpaṃ</seg> <seg type="pāda" n="d">vilokayāmāsa camūpuraḥsaram</seg> //</l>
</lg>

<lg xml:id="HJm_22.4">
<l><seg type="pāda" n="a">vilokya saṃbhūtakhalīnanisvanaṃ</seg> <seg type="pāda" n="b">jighāṃsu tat sainyam adhijyakārmukam</seg> </l>
<l><seg type="pāda" n="c">mṛgaiḥ parīto bhayaloladṛṣṭibhiḥ</seg> <seg type="pāda" n="d">sa yūthabhartedam acintayad dhruvam</seg> //</l>
</lg>

<lg xml:id="HJm_22.5">
<l><seg type="pāda" n="a">mahīpatiḥ pāti sukhaṃ sukhārthinīṃ</seg> <seg type="pāda" n="b">prajām anutpannabhayāṃ śubhāśrayāt</seg> </l>
<l><seg type="pāda" n="c">acintayitvātmagataṃ pariśramaṃ</seg> <seg type="pāda" n="d">sa rakṣitā yo vyasane 'pi rakṣati</seg> //</l>
</lg>

<lg xml:id="HJm_22.6">
<l><seg type="pāda" n="a">amūn bhayabhrāntavilolalocanān</seg> <seg type="pāda" n="b">parisravacchoṇitasiktabhūtalān</seg> </l>
<l><seg type="pāda" n="c">mṛgān purastāt patataḥ sphurattanūn</seg> <seg type="pāda" n="d">vilokayiṣyāmi kathaṃ śarāhatān</seg> //</l>
</lg>

<lg xml:id="HJm_22.7">
<l><seg type="pāda" n="a">mṛgāṃs tad enān mṛgayāvinodino</seg> <seg type="pāda" n="b">na yāvad āghnanti śitaiḥ śilīmukhaiḥ</seg> </l>
<l><seg type="pāda" n="c">balena tāvad bhayalolacakṣuṣāṃ</seg> <seg type="pāda" n="d">prayatnam eṣāṃ karavāṇi rakṣaṇe</seg> //</l>
</lg>

<p>idam vanam anena sainyena sarvataḥ parikṣiptaṃ tat katamayā diśā mṛgayūthaṃ nirvāhayāmīti samantato 'valokyācintayat | bhavatu labdha upāyaḥ | imāṃ girisaritam ullaṅghya svasti mṛgebhyaḥ syād iti tarkayāmi | na caikena krameṇaite hariṇāḥ śakyanta etāṃ śīghrasalilavāhinīṃ samudrapatnīṃ ullaṅghitum iti | tad idam atra prāptam asyāḥ sarito madhyāvasthitasya mama pṛṣṭhe kramaṃ dattvā sukham ete mṛgā yāsyantīti vicintya kvacit taṭataruśikhāpraskhalitasalilāyāḥ paribhramadāvartamadhyabhrāntaviśīrṇaphenasaṅghāyās tasyāḥ kṣitidharasarito madhyam avagāhya sthirayitvātmānaṃ sa mahātmā tān mṛgān uvāca |</p>

<lg xml:id="HJm_22.8">
<l><seg type="pāda" n="a">pariplutya taṭād asmād</seg> <seg type="pāda" n="b">dattvā pṛṣṭhe kramaṃ mama</seg> </l>
<l><seg type="pāda" n="c">yāta yātabhayāḥ śīghraṃ</seg> <seg type="pāda" n="d">svayūthyāḥ saṃkaṭād itaḥ</seg> //</l>
</lg>

<lg xml:id="HJm_22.9">
<l><seg type="pāda" n="a">śarīraṃ viśarārutvād</seg> <seg type="pāda" n="b">dharmābhāvāc ca phalgu me</seg> </l>
<l><seg type="pāda" n="c">yuṣmannirvāhaṇāt sāraṃ</seg> <seg type="pāda" n="d">lapsyate sucirād idam</seg> //</l>
</lg>

<lg xml:id="HJm_22.10">
<l><seg type="pāda" n="a">paropakāravimukho</seg> <seg type="pāda" n="b">yadā kāyaḥ kalis tadā</seg> </l>
<l><seg type="pāda" n="c">yadā tv anyaddhitālambī</seg> <seg type="pāda" n="d">kāyaratnam idaṃ tadā</seg> //</l>
</lg>

<lg xml:id="HJm_22.11">
<l><seg type="pāda" n="a">paripātum ahaṃ bhayāt samartho</seg> <seg type="pāda" n="b">yadi yuṣmān nṛpasainikānubaddhān</seg> </l>
<l><seg type="pāda" n="c">saphalo 'dya bhavet tataḥ pṛthivyāṃ</seg> <seg type="pāda" n="d">mama yūthādhipatitvaśabda eṣaḥ</seg> //</l>
</lg>

<lg xml:id="HJm_22.12">
<l><seg type="pāda" n="a">āgamyatāṃ tad adhunā nanu tāvad eva</seg> <seg type="pāda" n="b">yuṣmāsu yāvad iṣavo na patanti śātāḥ</seg> </l>
<l><seg type="pāda" n="c">pṛṣṭhaṃ mamācalasarijjalasetubhūtam</seg> <seg type="pāda" n="d">āruhya nistarata sainyabhayād amuṣmāt</seg> //</l>
</lg>

<p>atha te hariṇā maraṇabhītā yūthapatipṛṣṭhe kramaṃ dattvā nadīsalilam ullaṅghya dvitīyaṃ kūlam upagantum ārebhire |</p>

<lg xml:id="HJm_22.13">
<l><seg type="pāda" n="a">yathā yathā tasya bhṛśaṃ nipetuḥ</seg> <seg type="pāda" n="b">pṛṣṭhe mṛgās trāsavilolanetrāḥ</seg> </l>
<l><seg type="pāda" n="c">tathā tathāsau mṛgayūthabhartā</seg> <seg type="pāda" n="d">khurān sthiratvaṃ prasabhaṃ nināya</seg> //</l>
</lg>

<lg xml:id="HJm_22.14">
<l><seg type="pāda" n="a">rudhiram atha mṛgāṇāṃ patyur utkhātamāṃsāt</seg> <seg type="pāda" n="b">khurapuṭaparibhinnāt tasya cakṣāra pṛṣṭhāt</seg> </l>
<l><seg type="pāda" n="c">mṛgakulam acalāntaṃ gacchad ālokya cārāt</seg> <seg type="pāda" n="d">sa rujam agaṇayitvā prītim evālalambe</seg> //</l>
</lg>

<lg xml:id="HJm_22.15">
<l><seg type="pāda" n="a">paripālitasattvānām</seg> <seg type="pāda" n="b">upāyena balena vā</seg> </l>
<l><seg type="pāda" n="c">ruṇaddhi mahatāṃ duḥkhaṃ</seg> <seg type="pāda" n="d">antaḥprītiparamparā</seg> //</l>
</lg>

<p>atha sa rājā hariṇanistaraṇāya saritsalilamadhyasaṃkramībhūtātmānaṃ yūthapatim ālokya vismayam āgamya śarāsaneṣu śarān saṃdadhānaṃ senājanam uvāca | yaḥ khalu kaścin mṛgam āhanyāt so 'smaddrohīti |</p>

<lg xml:id="HJm_22.16">
<l><seg type="pāda" n="a">athāvavādam ākarṇya</seg> <seg type="pāda" n="b">sa janas tasya bhūpateḥ</seg> </l>
<l><seg type="pāda" n="c">bāṇaviśleṣiṇaḥ sadyaś</seg> <seg type="pāda" n="d">cakāra dhanuṣo guṇān</seg> //</l>
</lg>

<p>bodhisattvo 'pi ca kiṃ nu nistīrṇāḥ sarve mṛgāḥ syur na veti paścād ālokayann apaśyad ekam atīva bhayacañcalākṣam atikrāntaṃ yūtham ālokayantam asāmarthyād anutsahamāṇaṃ kramaṃ dātuṃ katamayā diśā gacchāmīti dolāyamānahṛdayaṃ hariṇaśāvakam ālokya ca paramāṃ karuṇām ālalambe |</p>

<lg xml:id="HJm_22.17">
<l><seg type="pāda" n="a">jahīhi śaṅkāṃ na hi bodhisattvo</seg> <seg type="pāda" n="b">bhavantam utsrakṣyati bālam ekam</seg> </l>
<l><seg type="pāda" n="c">dvirephaśabdair iti puṣpavanta</seg> <seg type="pāda" n="d">āśvāsayāmāsur iva drumās tam</seg> //</l>
</lg>

<p>atha yūthapatiḥ pratyuttīrya tasmāt salilāt taṃ mṛgaśāvakam uvāca |</p>

<lg xml:id="HJm_22.18">
<l><seg type="pāda" n="a">aṅgādhiruhya matpṛṣṭhaṃ</seg> <seg type="pāda" n="b">vimuñca maraṇavyathām</seg> </l>
<l><seg type="pāda" n="c">bhavantaṃ saritaḥ pāraṃ</seg> <seg type="pāda" n="d">neṣyāmy aham itas taṭāt</seg> //</l>
</lg>

<lg xml:id="HJm_22.19">
<l><seg type="pāda" n="a">uddhartuṃ vīryam ārabdhaṃ</seg> <seg type="pāda" n="b">yena lokaṃ bhavārṇavāt</seg> </l>
<l><seg type="pāda" n="c">sa tvāṃ nottārayiṣyāmi</seg> <seg type="pāda" n="d">katham ekaṃ nadījalāt</seg> //</l>
</lg>

<lg xml:id="HJm_22.20">
<l><seg type="pāda" n="a">atha tenādhirūḍho 'sau</seg> <seg type="pāda" n="b">mṛgaśāvena vīryavān</seg> </l>
<l><seg type="pāda" n="c">jagāhe karuṇālambī</seg> <seg type="pāda" n="d">saritaṃ vīcimālinīm</seg> //</l>
</lg>

<lg xml:id="HJm_22.21">
<l><seg type="pāda" n="a">amūni pṛṣṭhe tava vikṣatāni</seg> <seg type="pāda" n="b">rujaṃ na gāḍhāṃ janayanti kaccit</seg> </l>
<l><seg type="pāda" n="c">iti bruvāṇeva samuttarantaṃ</seg> <seg type="pāda" n="d">parāmṛśat tam sarid ūrmihastaiḥ</seg> //</l>
</lg>

<p>atha yūthādhipatis taṃ mṛgaśāvakam uttārya tasyāḥ saritaḥ praharṣaviśālalocanayā mātrā saṃyojayāmāsa |</p>

<lg xml:id="HJm_22.22">
<l><seg type="pāda" n="a">kṛtvātha jānunī bhūmau</seg> <seg type="pāda" n="b">mṛgaśāvaḥ pipāsitaḥ</seg> </l>
<l><seg type="pāda" n="c">jagrāha tvaritaṃ mātuḥ</seg> <seg type="pāda" n="d">saṃbhūtaprasrutī stanau</seg> //</l>
</lg>

<lg xml:id="HJm_22.23">
<l><seg type="pāda" n="a">sā cainaṃ parivṛttāsyā</seg> <seg type="pāda" n="b">stanyapānacalānanam</seg> </l>
<l><seg type="pāda" n="c">ālileha muhuḥ snehāj</seg> <seg type="pāda" n="d">jihvayā calitāgrayā</seg> //</l>
</lg>

<p>atha bodhisattvaḥ pariśramavaśāt khurakṣatavedanayā cāvasannaśarīraprayatnaḥ |</p>

<lg xml:id="HJm_22.24">
<l><seg type="pāda" n="a">kathaṃcid anviṣya khurāṅkaśādvalāṃ</seg> <seg type="pāda" n="b">śanair mṛgāṇāṃ padavīṃ samākulaḥ</seg> </l>
<l><seg type="pāda" n="c">niviśya mandaṃ rudhirokṣitaḥ kṣitau</seg> <seg type="pāda" n="d">kṣaṇaṃ viśaśrāma sa saṃbhṛtaśramaḥ</seg> //</l>
</lg>

<lg xml:id="HJm_22.25">
<l><seg type="pāda" n="a">imāṃ daśāṃ nirghṛṇayādya vatsa</seg> <seg type="pāda" n="b">satyā jananyāpi mayāsi nītaḥ</seg> </l>
<l><seg type="pāda" n="c">iti kṣatāṅgaṃ karuṇānutāpād</seg> <seg type="pāda" n="d">bhṛśaṃ rurodeva tam īkṣamāṇā</seg> //</l>
</lg>

<p>sa ca rājā tāṃ saritam uttīrya saparijanas turagād avatīrya vismitamanās taṃ mahātmānam upasasāda | sa yūthādhipatī rājānam ālokyābravīt |</p>

<lg xml:id="HJm_22.26">
<l><seg type="pāda" n="a">abhyutthānārham ālokya</seg> <seg type="pāda" n="b">yat tvāṃ nāhaṃ samutthitaḥ</seg> </l>
<l><seg type="pāda" n="c">nādākṣiṇyaṃ tad etan me</seg> <seg type="pāda" n="d">śrameṇāsmy avasāditaḥ</seg> //</l>
</lg>

<p>atha sa rājā savismayam upaviśya kuśalaṃ pṛṣṭvā yūthapatim iti saṃrādhayann uvāca |</p>

<lg xml:id="HJm_22.27">
<l><seg type="pāda" n="a">nirvrīḍaiḥ param upahantum udyatāstrair</seg> <seg type="pāda" n="b">bhogecchātimiraniruddhabuddhinetraiḥ</seg> </l>
<l><seg type="pāda" n="c">dharmajño hariṇamuniḥ kṛpāsahāyo</seg> <seg type="pāda" n="d">mādṛkṣair narapaśubhis tvam arcanīyaḥ</seg> //</l>
</lg>

<lg xml:id="HJm_22.28">
<l><seg type="pāda" n="a">bibharti bhṛtyān nṛpa ātmarakṣaṇaṃ</seg> <seg type="pāda" n="b">vidhitsur āyodhanakālanirbhayān</seg> </l>
<l><seg type="pāda" n="c">svayūtharakṣāpaṭunā tu sarvathā</seg> <seg type="pāda" n="d">nayena te bhūmibhujāṃ jito nayaḥ</seg> //</l>
</lg>

<lg xml:id="HJm_22.29">
<l><seg type="pāda" n="a">citraṃ kim atra bahavo yadi bhūmipālaṃ</seg> <seg type="pāda" n="b">bhṛtyā raṇāntaragataṃ paripālayanti</seg> </l>
<l><seg type="pāda" n="c">ekena nāma hariṇā bahavas tvayāmī</seg> <seg type="pāda" n="d">yat pālitāḥ khalu tad adbhutam etad atra</seg> //</l>
</lg>

<lg xml:id="HJm_22.30">
<l><seg type="pāda" n="a">bahuguṇakaruṇānvitā taveyaṃ</seg> <seg type="pāda" n="b">guṇavikalāṃ karuṇāviyogalaghvīm</seg> </l>
<l><seg type="pāda" n="c">hariṇa hariṇatā viśeṣalābhād</seg> <seg type="pāda" n="d">avahasatīva manuṣyatāṃ mamaitām</seg> //</l>
</lg>

<p>ity abhisaṃrādhya sa rājā yūthapatim apṛcchat | kīdṛśaṃ punar anena paropakārapaṭunā vīryeṇa bhavān padam abhilaṣati | bodhisattva uvāca |śrūyatāṃ mahārāja |</p>

<lg xml:id="HJm_22.31">
<l><seg type="pāda" n="a">buddhatvam adhigantuṃ me</seg> <seg type="pāda" n="b">vīryaṃ vīryavatāṃ vara</seg> </l>
<l><seg type="pāda" n="c">yathāśakti mṛgatve 'pi</seg> <seg type="pāda" n="d">satīdaṃ nāvasīdati</seg> //</l>
</lg>

<lg xml:id="HJm_22.32">
<l><seg type="pāda" n="a">yathā mayāmī hariṇā bhayākulāḥ</seg> <seg type="pāda" n="b">pratāritā bhīmarayān nadījalāt</seg> </l>
<l><seg type="pāda" n="c">tathā bahukleśasamākulaṃ jagat</seg> <seg type="pāda" n="d">pratārayeyaṃ bhavaduḥkhatoyadheḥ</seg> //</l>
</lg>

<p>na ca mahārāja śakyate vīryaparāṅmukhena balavatāpy abhilaṣitaṃ padam abhigantum | paśya |</p>

<lg xml:id="HJm_22.33">
<l><seg type="pāda" n="a">ālasyāt sasahāyo 'pi</seg> <seg type="pāda" n="b">na gacchaty udayaṃ janaḥ</seg> </l>
<l><seg type="pāda" n="c">hastāgrāt skhalito bhūmau</seg> <seg type="pāda" n="d">toyārdra iva kandukaḥ</seg> //</l>
</lg>

<p>api ca |</p>

<lg xml:id="HJm_22.34">
<l><seg type="pāda" n="a">vipaścitāpy alasadhiyā sukhāśrayaṃ</seg> <seg type="pāda" n="b">na śakyate padam abhigantum ucchritam</seg> </l>
<l><seg type="pāda" n="c">avāhitaṃ vahanam aritradhāribhiś</seg> <seg type="pāda" n="d">cirād api vrajati na pāram ambudheḥ</seg> //</l>
</lg>

<p>rājovāca | samyag abhihitaṃ mṛgayūthādhipatinā | kutaḥ |</p>

<lg xml:id="HJm_22.35">
<l><seg type="pāda" n="a">jātasyāpi kule viśuddhayaśasi prakhyātabhogodaye</seg> <seg type="pāda" n="b">prāptasyāpi sabhāsu paṇḍitadhurām agryāṃ vipaścittayā</seg> </l>
<l><seg type="pāda" n="c">ālasyān na manorathaḥ sakṛd api prāpnoti puṃsaḥ phalaṃ</seg> <seg type="pāda" n="d">lakṣyaṃ naiti guṇārpito 'pi viśikhaḥ kṣeptuḥ prayatnād vinā</seg> //</l>
</lg>

<p>tad itthaṃ vīryāvalambinā bhavatā śakyam adhigantuṃ bauddhaṃ padam iti |</p>

<lg xml:id="HJm_22.36">
<l><seg type="pāda" n="a">ye śāntaṃ padam ārurukṣava iha kleśair abhinnāśayās</seg> <seg type="pāda" n="b">tvattaḥ prāk kṛtinaḥ kṛtapraṇidhayo bodhau ghaṭante janāḥ</seg> </l>
<l><seg type="pāda" n="c">teṣāṃ vartmani vājinām iva pariśrāntyā śanair dhāvatām</seg> <seg type="pāda" n="d">ājāneya ivojjhitaśramabhayo bhāvī bhavān agrimaḥ</seg> //</l>
</lg>

<lg xml:id="HJm_22.37">
<l><seg type="pāda" n="a">bibhrāṇaṃ pariveṣiṇīṃ vitamasāṃ dehatviṣāṃ saṃhatiṃ</seg> <seg type="pāda" n="b">dharmaṃ dharmakathābhilāṣiṇi muhuḥ prakhyāpayantaṃ jane</seg> </l>
<l><seg type="pāda" n="c">chinnakleśanibandhanaṃ guṇadhanair abhyarcitaṃ sūribhis</seg> <seg type="pāda" n="d">tvāṃ buddhatvam upāgataṃ gatabhavaṃ drakṣyanti dhanyā janāḥ</seg> //</l>
</lg>

<p>iti sa rājā bodhisattvam abhisaṃrādhyovāca | aho bhavantam evaṃ dharmābhimukham ālokya mamāpi dharmābhilāṣa utpannaḥ |</p>
<lg xml:id="HJm_22.38">
<l><seg type="pāda" n="a">tad ācakṣva mahābuddhe</seg> <seg type="pāda" n="b">dharmaṃ dharmavidāṃ vara</seg> </l>
<l><seg type="pāda" n="c">sevyamānena śuddhena</seg> <seg type="pāda" n="d">yena yāyāṃ na durgatim</seg> //</l>
</lg>

<p>bodhisattva uvāca | yady evam ataḥ śrotum arhati mahārājaḥ |</p>

<lg xml:id="HJm_22.39">
<l><seg type="pāda" n="a">avadyād vinivṛttiś ca</seg> <seg type="pāda" n="b">pravṛttiś ca śubhāśraye</seg> </l>
<l><seg type="pāda" n="c">dharmatattvam idaṃ samyag</seg> <seg type="pāda" n="d">ākhyātaṃ khyātabuddhibhiḥ</seg> //</l>
</lg>

<lg xml:id="HJm_22.40">
<l><seg type="pāda" n="a">sphuṭīkṛte 'pi tattve 'smin</seg> <seg type="pāda" n="b">prakāśitaśubhāśubhe</seg> </l>
<l><seg type="pāda" n="c">yo gacchati vimārgeṇa</seg> <seg type="pāda" n="d">so 'ndhaḥ saty api cakṣuṣi</seg> //</l>
</lg>

<lg xml:id="HJm_22.41">
<l><seg type="pāda" n="a">iti prajñāpradīpena</seg> <seg type="pāda" n="b">vilokitamahāpathaḥ</seg> </l>
<l><seg type="pāda" n="c">bhajasva bhajamānāni</seg> <seg type="pāda" n="d">karmāṇi kleśahānaye</seg> //</l>
</lg>

<lg xml:id="HJm_22.42">
<l><seg type="pāda" n="a">kṣitīśa kṣapitājñāna</seg> <seg type="pāda" n="b">kṣitiṃ dharmeṇa pālaya</seg> </l>
<l><seg type="pāda" n="c">tīkṣṇadaṇḍād bhūmipālān</seg> <seg type="pāda" n="d">nityam udvijate janaḥ</seg> //</l>
</lg>

<lg xml:id="HJm_22.43">
<l><seg type="pāda" n="a">yadi yaśasi mṛṇālabhaṅgaśukle</seg> <seg type="pāda" n="b">jagadavabhāsini te 'sti kācid icchā</seg> </l>
<l><seg type="pāda" n="c">phalam abhimatam āptukāmatā vā</seg> <seg type="pāda" n="d">bibhṛhi guṇābharaṇaṃ tato viśuddham</seg> //</l>
</lg>

<p>atha sa narapatir aho bhavato 'nayā dharmadeśanayā prahlāditam idaṃ me hṛdayam ity abhidhāya parāṃ prītim ājagāma |</p>

<lg xml:id="HJm_22.44">
<l><seg type="pāda" n="a">tato yūthapates tasya</seg> <seg type="pāda" n="b">khurakṣatasamutthayā</seg> </l>
<l><seg type="pāda" n="c">āviṣṭasya rujā gurvyā</seg> <seg type="pāda" n="d">nimimīlatur akṣiṇī</seg> //</l>
</lg>

<lg xml:id="HJm_22.45">
<l><seg type="pāda" n="a">tasyātha nṛpatiḥ kṛtvā</seg><seg type="pāda" n="b">-citāṃ candanadārubhiḥ</seg> </l>
<l><seg type="pāda" n="c">agnisaṃskāram akarot</seg> <seg type="pāda" n="d">kṛtinaḥ puṇyajanmanaḥ</seg> //</l>
</lg>

<lg xml:id="HJm_22.46">
<l><seg type="pāda" n="a">atha tatra gate suhṛdīva divaṃ</seg> <seg type="pāda" n="b">hariṇe karuṇāvimalaprakṛtau</seg> </l>
<l><seg type="pāda" n="c">anuśocya ciraṃ vasudhādhipatiḥ</seg> <seg type="pāda" n="d">puram āgamad āśu vitānamanāḥ</seg> //</l>
</lg>

<lg xml:id="HJm_22.47">
<l><seg type="pāda" n="a">tasmin mṛge mṛgavadhūsadṛśekṣaṇābhiḥ</seg> <seg type="pāda" n="b">sattvopakārakuśale kuśalānvitābhiḥ</seg> </l>
<l><seg type="pāda" n="c">jñātāv iva vyuparate viratakriyābhir</seg> <seg type="pāda" n="d">acchinnam aśru mumuce vanadevatābhiḥ</seg> //</l>
</lg>

<lg xml:id="HJm_22.48">
<l><seg type="pāda" n="a">prāvepatātha vasudhā calitādriśṛṅgā</seg> <seg type="pāda" n="b">vātānilena parivardhitasāgarormiḥ</seg> </l>
<l><seg type="pāda" n="c">bhrāntadvirephaśabalaś ca vikīrṇagandho</seg> <seg type="pāda" n="d">mandārapuṣpanikaro nabhasaḥ papāta</seg> //</l>
</lg>

<p>nirvāṇakāle ca bhagavatā bhikṣūnāṃ purastād idaṃ jātakam abhyadhāyi |</p>

<lg xml:id="HJm_22.49">
<l><seg type="pāda" n="a">mṛgayūthādhipas tatra</seg> <seg type="pāda" n="b">vane 'bhūvam ahaṃ tadā</seg> </l>
<l><seg type="pāda" n="c">parivrāṭ ca subhadro 'yaṃ</seg> <seg type="pāda" n="d">babhūva mṛgaśāvakaḥ</seg> //</l>
</lg>

<p>bhagavataś ca prāk parinirvṛte tatra subhadre parivrājake bhikṣavaḥ papracchuḥ | kāni punaḥ karmāṇi subhadreṇa kṛtāni yat sarvaśrāvakebhyaḥ paścād arhatphalaṃ prāpya prathamam eva ca bhagavataḥ parinirvṛta iti | bhagavān āha |</p>

<lg xml:id="HJm_22.50">
<l><seg type="pāda" n="a">kāśyapo nāma buddho 'bhūj</seg> <seg type="pāda" n="b">jñeyasāgarapāragaḥ</seg> </l>
<l><seg type="pāda" n="c">nāmnāśoko 'bhavad bhikṣuḥ</seg> <seg type="pāda" n="d">svasrīyas tasya tāyinaḥ</seg> //</l>
</lg>

<lg xml:id="HJm_22.51">
<l><seg type="pāda" n="a">sulabhaṃ me paraṃ jyotir</seg> <seg type="pāda" n="b">mātule sugate sati</seg> </l>
<l><seg type="pāda" n="c">aśokaḥ paricintyeti</seg> <seg type="pāda" n="d">na vyāyacchata muktaye</seg> //</l>
</lg>

<lg xml:id="HJm_22.52">
<l><seg type="pāda" n="a">deśāntaram aśoke 'tha</seg> <seg type="pāda" n="b">gate gatapunarbhavaḥ</seg> </l>
<l><seg type="pāda" n="c">kāśyapo nirvṛtau cetaḥ</seg> <seg type="pāda" n="d">kṛtavān kṛtiṇāṃ varaḥ</seg> //</l>
</lg>

<lg xml:id="HJm_22.53">
<l><seg type="pāda" n="a">tataḥ sthite 'śokataror adhastād</seg> <seg type="pāda" n="b">aśokabhikṣau vinibaddhaśokā</seg> </l>
<l><seg type="pāda" n="c">mahīruhe tatra kṛtādhivāsā</seg> <seg type="pāda" n="d">mumoca muktādyuti devatāśru</seg> //</l>
</lg>

<lg xml:id="HJm_22.54">
<l><seg type="pāda" n="a">bhaviṣyatīty adya vicintayantyā</seg> <seg type="pāda" n="b">jinasya nirvāṇam anirvṛtāyāḥ</seg> </l>
<l><seg type="pāda" n="c">papāta pārāśariṇaḥ śarīre</seg> <seg type="pāda" n="d">tasyāsram uṣṇaṃ vanadevatāyāḥ</seg> //</l>
</lg>

<lg xml:id="HJm_22.55">
<l><seg type="pāda" n="a">nirabhram etad gaganaṃ kuto nu</seg> <seg type="pāda" n="b">mamedam ambhaḥ patitaṃ śarīre</seg> </l>
<l><seg type="pāda" n="c">iti bruvann unmukham īkṣamāṇaḥ</seg> <seg type="pāda" n="d">sa devatāṃ tāṃ rudatīm apaśyat</seg> //</l>
</lg>

<lg xml:id="HJm_22.56">
<l><seg type="pāda" n="a">papraccha caināṃ paridīnadīnāṃ</seg> <seg type="pāda" n="b">kiṃ devate rodiṣi jātaśokā</seg> </l>
<l><seg type="pāda" n="c">sā cāsya kaṇṭhaskhalitābhidhānā</seg> <seg type="pāda" n="d">bhikṣoḥ kathaṃcit kathayāṃ babhūva</seg> //</l>
</lg>

<lg xml:id="HJm_22.57">
<l><seg type="pāda" n="a">mahāmuniḥ kāruṇiko jagaddhitaṃ</seg> <seg type="pāda" n="b">vihāya dagdhānuśayendhano vaśī</seg> </l>
<l><seg type="pāda" n="c">pradāya nirvāsyati kāśyapo 'dhunā</seg> <seg type="pāda" n="d">janāya śokaṃ kṛpaṇeti rodimi</seg> //</l>
</lg>

<lg xml:id="HJm_22.58">
<l><seg type="pāda" n="a">akampite vādivacaḥpataṅgakaiḥ</seg> <seg type="pāda" n="b">pariprakāśīkṛtasatpathāpathe</seg> </l>
<l><seg type="pāda" n="c">munipradīpe parinirvṛtiṃ gate</seg> <seg type="pāda" n="d">jagattrayavyāpi tamo bhaviṣyati</seg> //</l>
</lg>

<lg xml:id="HJm_22.59">
<l><seg type="pāda" n="a">niśamya cedaṃ vanadevatāvacaḥ</seg> <seg type="pāda" n="b">sa marmaṇīvābhihataḥ śiteṣuṇā</seg> </l>
<l><seg type="pāda" n="c">papāta bhūmau vinimīlitekṣaṇaś</seg> <seg type="pāda" n="d">cirāt samutthāya ca paryadevata</seg> //</l>
</lg>

<lg xml:id="HJm_22.60">
<l><seg type="pāda" n="a">apṛcchad enaṃ vanadevatotsukā</seg> <seg type="pāda" n="b">pracakṣva bhikṣo kim iti prarudyate</seg> </l>
<l><seg type="pāda" n="c">sa mātulo me bhagavān iti vyathāṃ</seg> <seg type="pāda" n="d">kathaṃ na yāsyāmi sa cedam abravīt</seg> //</l>
</lg>

<lg xml:id="HJm_22.61">
<l><seg type="pāda" n="a">manoharaṃ vākkusumaṃ jinadrumād</seg> <seg type="pāda" n="b">gṛhītam atyalpam idaṃ pramādinā</seg> </l>
<l><seg type="pāda" n="c">jagattrayakleśaparaṃparāharaṃ</seg> <seg type="pāda" n="d">mayā na labdhaṃ phalam alpabuddhinā</seg> //</l>
</lg>

<lg xml:id="HJm_22.62">
<l><seg type="pāda" n="a">idam manaḥsadmani me kṛtāśrayaṃ</seg> <seg type="pāda" n="b">nirodhakaṃ muktipathasya dāruṇam</seg> </l>
<l><seg type="pāda" n="c">vibhidya kasmān na gato 'si nirvṛtiṃ</seg> <seg type="pāda" n="d">tathāgatendor vacanāṃśubhis tamaḥ</seg> //</l>
</lg>

<p>atha sā devatā taṃ bhikṣum idam avocat | alam alam ativiṣādena | yāvan na nirvāṇam upagacchati sa bhagavāṃs tāvad eva bhavantaṃ mantraprabhāvād ākāśena neṣyāmīti | anukampitaḥ syām ahaṃ bhavatyety uktavati tatra tathāgatabhāgineye sā devatā tasmād aśokān mantraparijaptāni kusumāny ādāya mamainam aśokakusumāñjalim īkṣamāṇo nabhasā gacchantīm mām anugacchety uvāca |</p>

<lg xml:id="HJm_22.63">
<l><seg type="pāda" n="a">athānvagāt tāṃ nabhasā sa devatām</seg> <seg type="pāda" n="b">aśokapuṣpāñjalibaddhalocanaḥ</seg> </l>
<l><seg type="pāda" n="c">kṣaṇena cāgamya tathāgatāntikaṃ</seg> <seg type="pāda" n="d">jagāda bāṣpaṃ visṛjan muhur muhuḥ</seg> //</l>
</lg>

<lg xml:id="HJm_22.64">
<l><seg type="pāda" n="a">pramādinaṃ bālam apetadhīplavaṃ</seg> <seg type="pāda" n="b">nimagnam ajñānamahāpayonidhau</seg> </l>
<l><seg type="pāda" n="c">munīndra māṃ duḥkhamahormipīḍitaṃ</seg> <seg type="pāda" n="d">kṣaṇād anuttārya kathaṃ nu gacchasi</seg> //</l>
</lg>

<lg xml:id="HJm_22.65">
<l><seg type="pāda" n="a">iti bruvāṇaṃ parigadgadākṣaraṃ</seg> <seg type="pāda" n="b">kṣarantam asraṃ kaluṣīkṛtekṣaṇam</seg> </l>
<l><seg type="pāda" n="c">kṣaṇād vimokṣāya nivartya kāpathāt</seg> <seg type="pāda" n="d">pathā viśuddhena nināya taṃ jinaḥ</seg> //</l>
</lg>

<p>athārhatphalabhāginaṃ bhāgineyaṃ kṛtvā sakalaṃ ca lokaṃ vacanāṃśubhiḥ prakāśya kāśyapaḥ samyaksaṃbuddhaḥ parinirvavau | parinirvṛte ca tatra bhagavati śokavaśīkṛteṣu surāsurakinnaramahoragayakṣamanuṣyeṣu nabhasaḥ paripatati mandārakusumavarṣe sā devatā śokavaśād iti tat tad vilapitum ārebhe |</p>

<lg xml:id="HJm_22.66">
<l><seg type="pāda" n="a">siṃhāsanopaviṣṭasya</seg> <seg type="pāda" n="b">vākpuṣpāni vimuñcataḥ</seg> </l>
<l><seg type="pāda" n="c">kasya śroṣyati loko 'yaṃ</seg> <seg type="pāda" n="d">dharmārthī dharmadeśanām</seg> //</l>
</lg>

<lg xml:id="HJm_22.67">
<l><seg type="pāda" n="a">tvayi nātha paraṃ jyotiḥ</seg> <seg type="pāda" n="b">prāpte 'stam iva bhāskare</seg> </l>
<l><seg type="pāda" n="c">tamasā durnivāreṇa</seg> <seg type="pāda" n="d">nimīlitam idaṃ jagat</seg> //</l>
</lg>

<lg xml:id="HJm_22.68">
<l><seg type="pāda" n="a">adya tvayi gate śāntim</seg> <seg type="pāda" n="b">aśāntena manobhuvā</seg> </l>
<l><seg type="pāda" n="c">jagan mohayituṃ nūnaṃ</seg> <seg type="pāda" n="d">punar āropitaṃ dhanuḥ</seg> //</l>
</lg>

<lg xml:id="HJm_22.69">
<l><seg type="pāda" n="a">gate munau śāntim anāśrayā vayaṃ</seg> <seg type="pāda" n="b">kva viśramiṣyāma udīrṇamanyavaḥ</seg> </l>
<l><seg type="pāda" n="c">guṇair iti jñeyapathānugāminā</seg> <seg type="pāda" n="d">munīndra vikruṣṭam iva tvayā vinā</seg> //</l>
</lg>

<lg xml:id="HJm_22.70">
<l><seg type="pāda" n="a">bhavantaṃ bodhāya praṇidhim avalambya tribhuvane</seg> <seg type="pāda" n="b">bhramantaṃ sattvārthaṃ sthiradhiyam ahaṃ nojjhitavatī</seg> </l>
<l><seg type="pāda" n="c">parityajya tvaṃ māṃ kim iti jananīṃ vatsala gataḥ</seg> <seg type="pāda" n="d">prayāte tvayy evaṃ ruditam iva dīnaṃ karuṇayā</seg> //</l>
</lg>

<p>atha sa bhikṣur abhyadhāt | alam alaṃ devate viṣādena na kvacid iyam anityatā na praharati yatredṛśasyāpi bhagavato vajragurusārasyābhāva
iti | atha sā devatā kathaṃcid ātmānaṃ dhīrayitvā praṇidhim iti cakāra |</p>

<lg xml:id="HJm_22.71">
<l><seg type="pāda" n="a">mām āgamya yathānena</seg> <seg type="pāda" n="b">bhikṣuṇāsāditaṃ phalam</seg> </l>
<l><seg type="pāda" n="c">tathā śākyamuneḥ śiṣyaḥ</seg> <seg type="pāda" n="d">paścimaḥ syām ahaṃ tadā</seg> //</l>
</lg>

<lg xml:id="HJm_22.72">
<l><seg type="pāda" n="a">arhatphalaṃ samāsādya</seg> <seg type="pāda" n="b">nirvāṇasamaye muneḥ</seg> </l>
<l><seg type="pāda" n="c">tasmāt prāk parinirvāyāṃ</seg> <seg type="pāda" n="d">soḍhuṃ śokam aśaknuvan</seg> //</l>
</lg>

<p>atha bhagavāṃs teṣāṃ bhikṣūṇāṃ purastād idaṃ varṇayitvā punar uvāca |</p>

<lg xml:id="HJm_22.73">
<l><seg type="pāda" n="a">yāsāv aśokanilayā</seg> <seg type="pāda" n="b">babhūva vanadevatā</seg> </l>
<l><seg type="pāda" n="c">sa parivrāṭ subhadro 'yaṃ</seg> <seg type="pāda" n="d">bhadracetā mahāmatiḥ</seg> //</l>
</lg>

<lg xml:id="HJm_22.74">
<l><seg type="pāda" n="a">praṇidhānavaśād eṣa</seg> <seg type="pāda" n="b">mama śrāvakatāṃ gataḥ</seg> </l>
<l><seg type="pāda" n="c">prathamaṃ mama nirvāṇāt</seg> <seg type="pāda" n="d">tasmād eva ca nirvṛtaḥ</seg> //</l>
</lg>

<lg xml:id="HJm_22.75">
<l><seg type="pāda" n="a">iti jātakam etad adbhutaṃ</seg> <seg type="pāda" n="b">vidhivac chākyamuniprakāśitam</seg> </l>
<l><seg type="pāda" n="c">viduṣāṃ manasaḥ praśāntaye</seg> <seg type="pāda" n="d">prathanīyaṃ madhurābhidhāyinā</seg> //</l>
</lg>

<lg xml:id="HJm_22.76">
<l><seg type="pāda" n="a">parahitakaraṇārthaṃ khyāpitātipratijñair</seg> <seg type="pāda" n="b">api vipadi na mukto vīryasaṃnāhabandhaḥ</seg> </l>
<l><seg type="pāda" n="c">iti parivigaṇayya prāptum atyantaniṣṭhāṃ</seg> <seg type="pāda" n="d">bhuvanahitavidhāne mā sma gātālasatvam</seg> //</l>
</lg>

<trailer>|| iti mṛgajātakam ||</trailer>
</div>
<div type="jātaka" n="24">
<head>24. Mūlikajātakam</head>
<lg xml:id="HJm_24.1" n="HJm_24.1*">
<l>ripum api nopekṣante karuṇāmṛducetaso gadagrastam /</l>
<l>lokasya bandhubhūtāḥ kiṃ punar acchinnajanmānam //</l>
</lg>

<p>tadyathānuśrūyate
samadhigatavedavedāṅgatihāsaḥ paramārthajñaḥ paramārthābhilāṣī sarvasattvānukampī mūliko nāma brāḥmaṇo bodhisattvo babhūva |
sa ca mahātmā vyādhimatāṃ vyādhipraśamanāya himavanmandarapariyātrasahyavindhyavanāntarāṇy oṣadhinimittaṃ vicacāra |</p>

<lg xml:id="HJm_24.2">
<l><seg type="pāda" n="a">ālokayann atha bhujaṅgamaveṣṭitāni</seg> <seg type="pāda" n="b">sāndrāṇi candanavanāni nidāghakāle</seg> </l>
<l><seg type="pāda" n="c">śṛṅgāgraviskhalanajarjaritāgrajālaṃ</seg> <seg type="pāda" n="d">babhrāma siddhanilayaṃ malayaṃ kadā cit</seg> //</l>
</lg>

<lg xml:id="HJm_24.3">
<l><seg type="pāda" n="a">hārītatuṇḍaparikhaṇḍitavidyutāni</seg> <seg type="pāda" n="b">paśyan navāni maricāni darīmukheṣu</seg> </l>
<l><seg type="pāda" n="c">jighran samīracalitaṃ kusumādhivāsam</seg> <seg type="pāda" n="d">adhyāsta khedavigamāya śilāṃ sa dhīraḥ</seg> //</l>
</lg>

<p>kṛtapariśramavinodaś ca samutthāya mahauṣadhīnāṃ khanitreṇa mūlāni cakhāna |
baddhvā ca mahāntam auṣadhabhāraṃ gacchāmy adhunāuṣadhapradānena janam anāmayaṃ kariṣyāmīti vicintya malayāt pratiṣṭhamāno gāḍhaglāniparipāṇḍutanuśarīram upāntanihitakamaṇḍalupātraṃ pariṇatatṛṇasaṃstaropaviṣṭam agratoniṣaṇṇahariṇamithunam abhinavasaṃdhyāsadṛśacīvaraprāvṛtāṅgam upaśāntendriyaṃ pratyekabuddham adrākṣīt ||</p>

<lg xml:id="HJm_24.4">
<l><seg type="pāda" n="a">ālokya śāntam atha taṃ vinayāvalambī</seg> <seg type="pāda" n="b">skandhān mahāntam avatārya sa mūlabhāram</seg> </l>
<l><seg type="pāda" n="c">bhaktiprasādabharam udgirateva dūrād</seg> <seg type="pāda" n="d">ālagnabhūmirajasā śirasā vavande</seg> //</l>
</lg>

<p>.... .... .... .... HJm_24.5</p>

<lg xml:id="HJm_24.6">
<l><seg type="pāda" n="a">sa brāhmaṇaś cainam apṛcchad evaṃ</seg> <seg type="pāda" n="b">paśyāmy ahaṃ glānaśarīram āryam</seg> </l>
<l><seg type="pāda" n="c">ārūḍharogābhibhavapratanvyā</seg> <seg type="pāda" n="d">pratyekabuddhas tam uvāca vācā</seg> //</l>
</lg>

<lg xml:id="HJm_24.7">
<l><seg type="pāda" n="a">idaṃ ca valmīkasamaṃ śarīraṃ</seg> <seg type="pāda" n="b">utpāditaṃ karmaparaṃparābhiḥ</seg> </l>
<l><seg type="pāda" n="c">kurvvadbhir ādhiṃ jagatām anekair</seg> <seg type="pāda" n="d">adhyāsitaṃ vyādhibhujaṅgamaiś ca</seg> //</l>
</lg>

<lg xml:id="HJm_24.8">
<l><seg type="pāda" n="a">iyaṃ jarākeśariṇī yadā ca</seg> <seg type="pāda" n="b">śarīram ākrāmati mānakasya</seg> </l>
<l><seg type="pāda" n="c">madaṃ viṣādād vigatendriyārthas</seg> <seg type="pāda" n="d">tadāsya cittadvirado jahāti</seg> //</l>
</lg>

<lg xml:id="HJm_24.9">
<l><seg type="pāda" n="a">tato paro mṛtyur akāraṇāriḥ</seg> <seg type="pāda" n="b">kuṭīrakaṃ dehamayaṃ bhanakti</seg> </l>
<l><seg type="pāda" n="c">bhagne hi yasmin bhavati kṣaṇena</seg> <seg type="pāda" n="d">sarvakriyāṇāṃ viratir janasya</seg> //</l>
</lg>

<lg xml:id="HJm_24.10">
<l><seg type="pāda" n="a">imais tribhir mṛtyujarāgadāribhiḥ</seg> <seg type="pāda" n="b">prabādhyate karmasamīritair janaḥ</seg> </l>
<l><seg type="pāda" n="c">anantarakleśahutāśasambhavo</seg> <seg type="pāda" n="d">bhavo yam āryair ata eva neṣyate</seg> //</l>
</lg>

<lg xml:id="HJm_24.11">
<l><seg type="pāda" n="a">iti vicārya vicārapaṭur bhavān</seg> <seg type="pāda" n="b">pratibhayān bhujagapratimān bhavān</seg> </l>
<l><seg type="pāda" n="c">śamapathe viniveśya manorathaṃ</seg> <seg type="pāda" n="d">samadhirohatu vīryamayaṃ rathaṃ</seg> //</l>
</lg>

<p>atha bodhisattvaḥ aho subhāṣitam ity abhidhāya taṃ pratyekajinam abhimantryābravīt |</p>

<lg xml:id="HJm_24.12">
<l><seg type="pāda" n="a">subhāṣitamaṇeḥ prāptir</seg> <seg type="pāda" n="b">avidyātimiracchidaḥ</seg> </l>
<l><seg type="pāda" n="c">nānyatra svacchagambhīra</seg><seg type="pāda" n="d">dhītoyān sādhusāgarāt</seg> //</l>
</lg>

<lg xml:id="HJm_24.13">
<l><seg type="pāda" n="a">supuruṣaparicoditasya dharme</seg> <seg type="pāda" n="b">paṭutaratāṃ puruṣasya yāti vīryaṃ</seg> </l>
<l><seg type="pāda" n="c">vahanam iva samīraṇapraṇunnaṃ</seg> <seg type="pāda" n="d">salilanidhau sthitadakṣakarṇadhāraṃ</seg> //</l>
</lg>

<p>tato 'haṃ bhadantaṃ tāvat paricariṣyāmi yāvad asmād glānyān mahākāntārād iva samuttīrṇa ity abhidhāya gaganamadhyapratyāsanne sphuradaṅśumaṇḍale vivasvati tarucchāyānilīneṣu śvāsavaśaparisphuratprakāśajihvātāluṣu śvetāpāṅgeṣu palvalasalilāvataraṇasamutsukeṣu sajalajaladharanīleṣu vanamahiṣayūtheṣu surabhiśiśiracandanataruviṭapān sutarāṃ pariveṣṭayatsu bhujageṣu tīkṣṇatarātapāliṅganasaṃtaptapāṃsunikareṣu pathikajanavimucyamāneṣv adhvasu malayatarugṛhapativiśrāṇitaṃ paripākamṛdusurabhivividhaphalapiṇḍapātam ānīya |</p>

<lg xml:id="HJm_24.14">
<l><seg type="pāda" n="a">sa palāśaiḥ palāśasya</seg> <seg type="pāda" n="b">mahad ātapavāraṇam</seg> </l>
<l><seg type="pāda" n="c">kṛtvā pratyekabuddhasya</seg> <seg type="pāda" n="d">dadhārātapaśāntaye</seg> //</l>
</lg>

<lg xml:id="HJm_24.15">
<l><seg type="pāda" n="a">na cintayati yaḥ khedam</seg> <seg type="pāda" n="b">upāyakuśalo vaṇik</seg> </l>
<l><seg type="pāda" n="c">labhate vipulaṃ lābhaṃ</seg> <seg type="pāda" n="d">catasraḥ saṃbhraman diśaḥ</seg> //</l>
</lg>

<lg xml:id="HJm_24.16">
<l><seg type="pāda" n="a">bodhisattvo vicintyeti</seg> <seg type="pāda" n="b">tasya kartum upāsanām</seg> </l>
<l><seg type="pāda" n="c">na kṣudhaṃ nātapaṃ tīvraṃ</seg> <seg type="pāda" n="d">na ca khedam ajīgaṇat</seg> //</l>
</lg>

<lg xml:id="HJm_24.17">
<l><seg type="pāda" n="a">budhān upāsīta na cej jagadgurūn</seg> <seg type="pāda" n="b">āvāpnuyān naiva janaḥ subhāṣitam</seg> </l>
<l><seg type="pāda" n="c">dhanāya yo gacchati ratnamedinīṃ</seg> <seg type="pāda" n="d">sa yujyate ratnaviśeṣasampadā</seg> //</l>
</lg>

<lg xml:id="HJm_24.18">
<l><seg type="pāda" n="a">iti sa paricaraṃs tam āryavṛttaṃ</seg> <seg type="pāda" n="b">kuśalaphalopacayāya dhīrasattvaḥ</seg> </l>
<l><seg type="pāda" n="c">pratidivasam upācitaprasādaḥ</seg> <seg type="pāda" n="d">saphalam amanyata sādhv ajanmalābham</seg> //</l>
</lg>

<p>atha sa pratyekajino bodhisattvasya dviguṇataraprasādajananārtham ambaratalam utpatya tat tat prātihāryam adarśayat ||</p>

<lg xml:id="HJm_24.19">
<l><seg type="pāda" n="a">parivisphuradaṅśuparītatanuḥ</seg> <seg type="pāda" n="b">payasīva tatāna nabhasy amale</seg> </l>
<l><seg type="pāda" n="c">śuśubhe ca suvarṇagiripratimaḥ</seg> <seg type="pāda" n="d">kamalāsanamadhyagataḥ sa vaśī</seg> //</l>
</lg>

<lg xml:id="HJm_24.20">
<l><seg type="pāda" n="a">praviveśa muhuḥ paribhidya mahīm</seg> <seg type="pāda" n="b">udiyāya śanaiḥ saviteva punaḥ</seg> </l>
<l><seg type="pāda" n="c">anayac ca sa yogabalād bahutāṃ</seg> <seg type="pāda" n="d">yugapad bhujayoḥ salilajvalanau</seg> //</l>
</lg>

<lg xml:id="HJm_24.21">
<l><seg type="pāda" n="a">spṛśati sma vilolanakhadyutinā</seg> <seg type="pāda" n="b">kamalapratimena kareṇa ravim</seg> </l>
<l><seg type="pāda" n="c">bahutām agamad gatajanmabhayas</seg> <seg type="pāda" n="d">salileṣv iva śuddhavapus tapanaḥ</seg> //</l>
</lg>

<lg xml:id="HJm_24.22">
<l><seg type="pāda" n="a">tam iti prasamīkṣya maharddhibalaṃ</seg> <seg type="pāda" n="b">dyutimantam anuṣṇamarīcim iva</seg> </l>
<l><seg type="pāda" n="c">suciraṃ stimitīkṛtanetrayugo</seg> <seg type="pāda" n="d">dvijamukhyatamaḥ sa jagāda mudam</seg> //</l>
</lg>

<lg xml:id="HJm_24.23">
<l><seg type="pāda" n="a">taṃ prātihāryaramaṇīyataraprabhāvaṃ</seg> <seg type="pāda" n="b">pratyekabuddham avalokya dṛḍhaprasādaiḥ</seg> </l>
<l><seg type="pāda" n="c">vidyādharair mumucire nabhasā vrajadbhiḥ</seg> <seg type="pāda" n="d">puṣpāṇi keśararajaḥkapiśodarāṇi</seg> //</l>
</lg>

<p>atha bodhisattvaḥ kṣititalavinihitajānuḥ pramodāpūryamāṇahṛdayaḥ śirasi viniveśitāñjalis taṃ pratyekajinaṃ prabhāsvarair vacanamaṇibhir abhyarcayām āsa ||</p>

<lg xml:id="HJm_24.24">
<l><seg type="pāda" n="a">imām ālokya bhavataḥ</seg> <seg type="pāda" n="b">prātihāryavatīṃ tanum</seg> </l>
<l><seg type="pāda" n="c">brahmāpi vismayaṃ yāyān</seg> <seg type="pāda" n="d">mādṛk kim u pṛthagjanaḥ</seg> //</l>
</lg>

<lg xml:id="HJm_24.25">
<l><seg type="pāda" n="a">darśitaprātihāryeṇa</seg> <seg type="pāda" n="b">bhavatā dīptatejasā</seg> </l>
<l><seg type="pāda" n="c">idam adhyāsitaṃ vyoma</seg> <seg type="pāda" n="d">dvisūryam iva lakṣyate</seg> //</l>
</lg>

<lg xml:id="HJm_24.26">
<l><seg type="pāda" n="a">yogināṃ tvādṛśām etad</seg> <seg type="pāda" n="b">ṛddhimāhātmyam adbhutam</seg> </l>
<l><seg type="pāda" n="c">parānugrahaniṣpatti</seg><seg type="pāda" n="d">paṭūnāṃ vyaktim archati</seg> //</l>
</lg>

<lg xml:id="HJm_24.27">
<l><seg type="pāda" n="a">ātmārthaṃ bhāsate nenduḥ</seg> <seg type="pāda" n="b">prācīmukhaviśeṣakaḥ</seg> </l>
<l><seg type="pāda" n="c">parārthā eva mahatām</seg> <seg type="pāda" n="d">udayāḥ śuddhacetasām</seg> //</l>
</lg>

<lg xml:id="HJm_24.28">
<l><seg type="pāda" n="a">yadi nāham upāgamiṣyam enaṃ</seg> <seg type="pāda" n="b">malayaṃ candanapādapāndhakāram</seg> </l>
<l><seg type="pāda" n="c">na bhavatsamupāsanāsamutthaṃ</seg> <seg type="pāda" n="d">kuśalaṃ muktipathasya bījam āpsyam</seg> //</l>
</lg>

<lg xml:id="HJm_24.29">
<l><seg type="pāda" n="a">madanugrahakāmyayā dadhānas</seg> <seg type="pāda" n="b">tanum etām atanuprabhāvagurvvīm</seg> </l>
<l><seg type="pāda" n="c">malayādrivanāntare sthito 'si</seg> <seg type="pāda" n="d">kṣapitakleśa gadacchalena nūnam</seg> //</l>
</lg>

<lg xml:id="HJm_24.30">
<l><seg type="pāda" n="a">dadhatīddharuco maṇiṃ samudrāḥ</seg> <seg type="pāda" n="b">sphaṭikacchedasitaṃ payaḥ payodāḥ</seg> </l>
<l><seg type="pāda" n="c">mahatīṃ phalasampadaṃ ca vṛkṣāś</seg> <seg type="pāda" n="d">ciram āyuś ca bhavādṛśāḥ parārtham</seg> //</l>
</lg>

<lg xml:id="HJm_24.31">
<l><seg type="pāda" n="a">vāktantubhis tava guṇastutipuṣpamālāṃ</seg> <seg type="pāda" n="b">saṃgranthya yat kuśalamūlaphalaṃ mayāptam</seg> </l>
<l><seg type="pāda" n="c">prajñāspadaṃ daśabalatvam avāpya tena</seg> <seg type="pāda" n="d">bhūyāsam asya jagato bhavabhaṅgahetuḥ</seg> //</l>
</lg>

<p>atha sa pratyekabuddhaḥ tasya brāhamaṇasya buddhatvāya praṇidhim ākarṇya pramuditamanās tatraivāntaradhīyata |
bodhisattvo 'pi ca mahāntam iva lābham adhigamya</p>

<lg xml:id="HJm_24.32">
<l><seg type="pāda" n="a">pratyekabuddhapadapāṃsum asau niveśya</seg> <seg type="pāda" n="b">mūrdhni prasādasamudīritaromakūpaḥ</seg> </l>
<l><seg type="pāda" n="c">āttauṣadhir malayaśailavanāntarālāl</seg> <seg type="pāda" n="d">lokasya rogam apanetum agāj janāntam</seg> //</l>
</lg>

<p>tad evaṃ sa bhagavān bodhisattvabhūtaḥ sakalalokasya kleśavyādhim apahartukāmaḥ karuṇāprotsāhitavīryabalaḥ svakhedam agaṇayitvā glānam pratyekabuddhaṃ paricacārety ataḥ kuśalaphalam abhilaṣatā kulaputreṇa glānaparicaryāyān nānādareṇa bhavitavyam iti ||</p>

<trailer>|| mūlikajātakaṃ caturthaṃ ||</trailer>
</div>
<div type="jātaka" n="26">
<head>26. Jājvalijātakam</head>
<lg xml:id="HJm_26.1" n="HJm_26.1*">
<l>dhyānapradīpabhāsā labdhāloko 'pi naiti nirvāṇam /</l>
<l>yad bodhiṃ prāptumanās tat sattvahitānubandhāya //</l>
</lg>

<p>tadyathānuśrūyate |
samadhigatavedatattvo vividhaśāstrābhyāsavimalamatir anekāsu vidvatsadaḥsu prasṛtakīrtiḥ svasamayavyāpāraparāyaṇo gṛhāśramam adhyāvasan kadā cit bodhisattvo jājvalī nāma brāhmaṇo babhūva |
sa ca mahātmā viditagārhasthyadoṣaḥ praśamasukhābhilāṣī paripūrṇavibhave 'pi bhavane ratim alabhamānaḥ kadā cid evam acintayat ||</p>

<lg xml:id="HJm_26.2">
<l><seg type="pāda" n="a">vibhave sati jāyate madaḥ</seg> <seg type="pāda" n="b">sati tasmin praśamaḥ kuto bhavet</seg> </l>
<l><seg type="pāda" n="c">asati praśame gatatrapo</seg> <seg type="pāda" n="d">malinaṃ karma samīhate janaḥ</seg> //</l>
</lg>

<lg xml:id="HJm_26.3">
<l><seg type="pāda" n="a">muhur apriyasaṃprayogaduḥkhaṃ</seg> <seg type="pāda" n="b">muhur ādhiḥ priyaviprayogakāle</seg> </l>
<l><seg type="pāda" n="c">draviṇārjanakhinnamānasānāṃ</seg> <seg type="pāda" n="d">yadi vāñchā viphalā tato viṣādaḥ</seg> //</l>
</lg>

<lg xml:id="HJm_26.4">
<l><seg type="pāda" n="a">gṛhiṇām iti nityam ākulānāṃ</seg> <seg type="pāda" n="b">svajanasnehanibaddhamānasānām</seg> </l>
<l><seg type="pāda" n="c">sukham ity aphalābhimānabhājāṃ</seg> <seg type="pāda" n="d">tanur apy asti na nirvṛtir gṛheṣu</seg> //</l>
</lg>

<lg xml:id="HJm_26.5">
<l><seg type="pāda" n="a">gṛhasaṃjñakam ity apāsya kaṣṭaṃ</seg> <seg type="pāda" n="b">tvaritaṃ bandhanam etad ātmakāmaḥ</seg> </l>
<l><seg type="pāda" n="c">tapasām abhivṛddhaye vanāntaṃ</seg> <seg type="pāda" n="d">praśamasthānam ahaṃ tataḥ śrayiṣye</seg> //</l>
</lg>

<p>iti sa cintayitvā mahātmā parityajya gṛhavāsaṃ stimitasalilavāhinyā kusumitataṭataruśobhitayā śāstrābhyāsanirmalayeva prajñayā nimnagayālaṅkṛtabhūdharaikadeśe visrabdhahariṇagaṇadaśanadaṣṭaśādvalaramaṇīye nalinīvananilīnakalahaṃsakādambacakravākopaśobhite yogimano'nukūle kva cid atimahati vanāntare kṛṣṇājinaśabalīkṛtavakṣaḥsthalaḥ sthānaviśeṣalābhaparituṣṭayeva brāhmyā śriyāliṅgitamūrtir mūrtimān iva saṃtoṣaḥ kaṃ cid viṭapinam āśritya yogābaddhamanās tapaś caritum ārebhe ||</p>

<lg xml:id="HJm_26.6">
<l><seg type="pāda" n="a">dhyānaikatānamanasā vijitendriyeṇa</seg> <seg type="pāda" n="b">saṃtoṣalābhasukhinā karuṇānvitena</seg> </l>
<l><seg type="pāda" n="c">yas tena saṃśrita udāradhiyā dvijena</seg> <seg type="pāda" n="d">mene mudeva sa tarus tarutāṃ kṛtārthām</seg> //</l>
</lg>

<lg xml:id="HJm_26.7">
<l><seg type="pāda" n="a">tṛṇāstaraṇam āstīrya</seg> <seg type="pāda" n="b">nāsāprāhitalocanaḥ</seg> </l>
<l><seg type="pāda" n="c">dadhyau sa dhyāyinām agryo</seg> <seg type="pāda" n="d">dhyeyam ekāgramānasaḥ</seg> //</l>
</lg>

<lg xml:id="HJm_26.8">
<l><seg type="pāda" n="a">vīryapāramitāmārga</seg><seg type="pāda" n="b">vāhanopacitaśramam</seg> </l>
<l><seg type="pāda" n="c">dhyānapāramitā dhīraṃ</seg> <seg type="pāda" n="d">vyaśiśramad ivātha tam</seg> //</l>
</lg>

<lg xml:id="HJm_26.9">
<l><seg type="pāda" n="a">kāmebhyo 'kuśalebhyaś ca</seg> <seg type="pāda" n="b">dharmebhyo 'vasthitaṃ pṛthak</seg> </l>
<l><seg type="pāda" n="c">savitarkavicāraṃ ca</seg> <seg type="pāda" n="d">viśuddhātmā vivekajam</seg> //</l>
</lg>

<lg xml:id="HJm_26.10">
<l><seg type="pāda" n="a">kṛtaprītisukhāsvādam</seg> <seg type="pāda" n="b">āsvāditaśamāmṛtaḥ</seg> </l>
<l><seg type="pāda" n="c">sa lebhe prathamaṃ dhyānaṃ</seg> <seg type="pāda" n="d">dhyātā mārgasya labdhaye</seg> //</l>
</lg>

<lg xml:id="HJm_26.11">
<l><seg type="pāda" n="a">avitarkāvicāraṃ ca</seg> <seg type="pāda" n="b">vicārakuśalas tataḥ</seg> </l>
<l><seg type="pāda" n="c">so 'dhyātmasaṃprasādāc ca</seg> <seg type="pāda" n="d">dvitīyaṃ dhyānam ādade</seg> //</l>
</lg>

<lg xml:id="HJm_26.12">
<l><seg type="pāda" n="a">virajya ca śanaiḥ prīteḥ</seg> <seg type="pāda" n="b">smṛtimān samupekṣakaḥ</seg> </l>
<l><seg type="pāda" n="c">dhīraḥ kāyasukhāsvādī</seg> <seg type="pāda" n="d">tṛtīyaṃ dhyānam āpa saḥ</seg> //</l>
</lg>

<lg xml:id="HJm_26.13">
<l><seg type="pāda" n="a">upekṣāpariśuddhaṃ ca</seg> <seg type="pāda" n="b">prahāṇāt sukhaduḥkhayoḥ</seg> </l>
<l><seg type="pāda" n="c">virāgāc ca tataḥ prīteś</seg> <seg type="pāda" n="d">caturthaṃ dhyānam āyayau</seg> //</l>
</lg>

<p>evam asāv utpāditacaturdhyāno mūrtivatyeva karuṇayāliṅgitamūrtir upaśamaparāyaṇas tatra vane tiraścām api bandhur iva viśrambhahetur āsīt ||</p>

<lg xml:id="HJm_26.14">
<l><seg type="pāda" n="a">mṛgāḥ kapotāḥ śikhinaś cakorāḥ</seg> <seg type="pāda" n="b">bhadrāśayā vyālamṛgāś ca te te</seg> </l>
<l><seg type="pāda" n="c">vihṛtya śiṣyā iva kānanānte</seg> <seg type="pāda" n="d">viśaśramus tasya samīpam etya</seg> //</l>
</lg>

<p>atha tasya mahātmanaḥ kadā cid ābaddhaparyaṅkasya caraṇasamīpāvasthitamṛgamithunasya dhyānaniścalanayanasya pratyāsannaprasavā kapotī tṛṇāni tanūni ca dāruśakalāni cañcvādāya vinibaddhajaṭākalāpamaulau śirasi nilīya kiñcinnimnamadhyakulāyaṃ racayitvā tatrāṇḍāni muktvā tṛṇabījāśvatthaphalādyāhārakāṅkṣiṇī nabhaḥ samutpatya vanāntareṣu vihṛtya punaḥ punar āgamya ca tāny aṇḍāny avaṣṭabhyāvatasthe ||</p>

<lg xml:id="HJm_26.15">
<l><seg type="pāda" n="a">tataḥ kapotītanupiñchasaṃkule</seg> <seg type="pāda" n="b">tadaṅgasaṃpīḍanasaṃbhṛtoṣmaṇi</seg> </l>
<l><seg type="pāda" n="c">kulāyake 'ṇḍāni vipāṭalāṅgakāḥ</seg> <seg type="pāda" n="d">kapotapotāḥ paribhidya niryayuḥ</seg> //</l>
</lg>

<lg xml:id="HJm_26.16">
<l><seg type="pāda" n="a">vilokya śāvān atha tān kapotikā</seg> <seg type="pāda" n="b">muhur jighatsāvivṛtāgratuṇḍakān</seg> </l>
<l><seg type="pāda" n="c">acintayitvā mahatīṃ nijāṃ kṣudhaṃ</seg> <seg type="pāda" n="d">priyaṅgunīvāraphalaiḥ pupoṣa sā</seg> //</l>
</lg>

<lg xml:id="HJm_26.17">
<l><seg type="pāda" n="a">kapotakās te prabhavattanūruhā</seg> <seg type="pāda" n="b">gṛhītabījām avalokya mātaram</seg> </l>
<l><seg type="pāda" n="c">muhur mukhāni praca(2)lāgrapakṣakāḥ</seg> <seg type="pāda" n="d">prasārayām āsur udīritasvarāḥ</seg> //</l>
</lg>

<lg xml:id="HJm_26.18">
<l><seg type="pāda" n="a">dhyānāvasānasamaye 'tha samitphalārthaṃ</seg> <seg type="pāda" n="b">śāntendriyo jigamiṣuḥ sa munir vanāntam</seg> </l>
<l><seg type="pāda" n="c">dṛṣṭvā gṛhītatṛṇavṛkṣaphalāṃ kapotīṃ</seg> <seg type="pāda" n="d">tasthau kulāyavati mūrdhni nilīyamānām</seg> //</l>
</lg>

<p>atha bodhisattvo niyatam atra mama jaṭābhāre viracitatṛṇakāṣṭhaśakalālayā prasūteyaṃ kapotī |
yadi cāham utthāya samidhāṃ kandamūlaphalānāṃ cāharaṇāya gamiṣyāmi tato niyatam eṣā tapasvinī sthānam idam āgamya ||</p>

<lg xml:id="HJm_26.19">
<l><seg type="pāda" n="a">anīkṣamāṇādya kapotapotakān</seg> <seg type="pāda" n="b">imān prakāśīkṛtatāmratālukān</seg> </l>
<l><seg type="pāda" n="c">nilīya vṛkṣeṣu śucā muhur muhur</seg> <seg type="pāda" n="d">nabhaḥ samutpatya paribhramiṣyati</seg> //</l>
</lg>

<lg xml:id="HJm_26.20">
<l><seg type="pāda" n="a">aho janmaśatabhrānti</seg><seg type="pāda" n="b">vāsanaiṣānuvartate</seg> </l>
<l><seg type="pāda" n="c">tiraścām apy apatyeṣu</seg> <seg type="pāda" n="d">saṃrūḍho yad apahnavaḥ</seg> //</l>
</lg>

<lg xml:id="HJm_26.21">
<l><seg type="pāda" n="a">yadi na syur apatyāni</seg> <seg type="pāda" n="b">mitraṃ vā bandhur eva vā</seg> </l>
<l><seg type="pāda" n="c">svatākṣaḥ syāt svatābhāvān</seg> <seg type="pāda" n="d">nirbījo 'pahnavaḥ kutaḥ</seg> //</l>
</lg>

<lg xml:id="HJm_26.22">
<l><seg type="pāda" n="a">asaty apahnave cetaḥ</seg> <seg type="pāda" n="b">parivṛṇvanti nādhayaḥ</seg> </l>
<l><seg type="pāda" n="c">asatsv ādhiṣu niḥsaṅgaḥ</seg> <seg type="pāda" n="d">sukham āste śamānvitaḥ</seg> //</l>
</lg>

<lg xml:id="HJm_26.23">
<l><seg type="pāda" n="a">utpādyāpatyasaṃjñāni</seg> <seg type="pāda" n="b">duḥkhāni kleśamohitaḥ</seg> </l>
<l><seg type="pāda" n="c">khedam eti jano mūḍhaḥ</seg> <seg type="pāda" n="d">paścāttāpena tāpitaḥ</seg> //</l>
</lg>

<lg xml:id="HJm_26.24">
<l><seg type="pāda" n="a">anasy anicchann api gaur balīyasā</seg> <seg type="pāda" n="b">yathā balāc chākaṭikena yojyate</seg> </l>
<l><seg type="pāda" n="c">śubhāśubhenaiṣa kubuddhir asyate</seg> <seg type="pāda" n="d">tathā bhavodanvati karmaṇā janaḥ</seg> //</l>
</lg>

<lg xml:id="HJm_26.25">
<l><seg type="pāda" n="a">tasmāt kapotaśiśavo na bhavanti yāvad</seg> <seg type="pāda" n="b">asmajjaṭālayagatāḥ pravirūḍhapakṣāḥ</seg> </l>
<l><seg type="pāda" n="c">dhyānāmṛtopacitacittaśarīratuṣṭiḥ</seg> <seg type="pāda" n="d">tiṣṭhāmi tāvad iha niścalamūrtir eva</seg> //</l>
</lg>

<p>iti vicintya bodhisattvaḥ kapotaśāvakānukampayā kṣudham avigaṇayya punaḥ paryaṅkam ābadhya dhyānasukhenātmānaṃ prīṇayām āsa |
pravirūḍhapakṣeṣu kapotaśāvakeṣu mātrā saha gaganaṃ utplutya gateṣu tatsamīpanivāsinī devatā samupagamya bodhisattvam ālokya vismayasamadhyāsitamatir aho mahātmano 'sya maharṣeḥ sattveṣv anukampā yat prāktanāt dhyānād utthāya kapotakaparirakṣaṇāya punar api dhyānenātmānaṃ niścalīkṛtyāyam avasthitaḥ || na caiṣa mahātmā gateṣv apy eteṣu kapotakeṣu kulāyam imaṃ śirastaḥ samapaneṣyati |
tad aham evāsya jaṭāmukuṭaviracitam enaṃ kapotālayam apaneṣyāmīti vicintya ||</p>

<lg xml:id="HJm_26.26">
<l><seg type="pāda" n="a">vikīrṇam antaḥ kva cid aṇḍakhaṇḍaiḥ</seg> <seg type="pāda" n="b">sā taṃ kulāyaṃ munisattamasya</seg> </l>
<l><seg type="pāda" n="c">śanaiḥ śanaiḥ pallavakomalena</seg> <seg type="pāda" n="d">karadvayenāpanināya mūrdhnaḥ</seg> //</l>
</lg>

<p>gatāyām ca tasyāṃ devatāyāṃ bodhisattvo dhyānāc cittam apanīya śiraso laghutvam avetyaivaṃ cintayām āsa ||</p>

<lg xml:id="HJm_26.27">
<l><seg type="pāda" n="a">prarūḍhapakṣeṣu kapotakeṣu</seg> <seg type="pāda" n="b">gateṣu mātrā saha kānanāntam</seg> </l>
<l><seg type="pāda" n="c">kenāpi bhaktipravaṇena nūnaṃ</seg> <seg type="pāda" n="d">tadālayo me śiraso 'panītaḥ</seg> //</l>
</lg>

<p>iti vicintyotthāya sa mahātmā samitkuśakusumaphalāny ānīya kṛtābhiṣekaḥ ||</p>

<lg xml:id="HJm_26.28">
<l><seg type="pāda" n="a">hutvāgniṃ sphuraduditārciṣaṃ dinārdhe</seg> <seg type="pāda" n="b">vyāpaṅkaṃ phalam upayujya baddhagandham</seg> </l>
<l><seg type="pāda" n="c">nāsāgrasthitanayanas taror adhastād</seg> <seg type="pāda" n="d">ārebhe punar api yogam ekacittaḥ</seg> //</l>
</lg>

<p>tad evam dhyānavilokitatattvaḥ kṣamo 'pi nirvāṇam upagantuṃ sa bhagavān bodhisattvabhūto lokahitāya bahūpadrave 'pi saṃsāre paribhrāntavān iti vicintya buddhe bhagavati paraḥ prasāda utpādanīya iti ||</p>

<trailer>|| jājvalijātakaṃ ṣaṣṭham ||</trailer>
</div>
<div type="jātaka" n="32">
<head>32. Siṃha</head>
<lg xml:id="HJm_32.1" n="HJm_32.1*">
<l>tṛṇam api rakṣanti budhā yatnena mahīyasānyanikṣiptam /</l>
<l>prajñāguravaḥ kiṃ punar aśrāntāḥ prāṇinikṣepam //</l>
</lg>

<p>tadyathānuśrūyate
dhautarajatastambhānurūpasatuhinaśikharāgraskhalanaparijarjarīkṛtajaladharasya muktācūrṇanikaradhavalaprāleyoparivyādhagaṇānusṛtacamarakhuramārgasya haravṛṣabhaviṣāṇollekhaviṣamīkṛtavividhakukṣer anekabhūrjasaraladevadārunamerupadmakavanaśyāmanikuñjasya prasṛtanirjharasalilakṣālitamūlabhūmeḥ kṣaṇadāsamayajvalitamahauṣadhitvāt kṛtapradīpasahasrasyeva vidyādharamithunaparibhogasurabhīkṛtamānasasarastīraparyantalatāgṛhakāntarasya kvacit kesaritalaprahāravinipātitabhītaprasphuritanyaṅkucaraṇakṣepotkhātatṛṇasya kvacid umācaraṇatalālaktakāṇkitaśādvalaśyāmabhūmer anyatra śakunituṇḍakhaṇḍitapariṇatataruphalākīrṇopavanāntarasya pavanavitanyamānoccāvacakusumagandhasurabheḥ surabhimāsaprārabdhaviṭapimukulāṅkurasya kuraravinipātaśabdabhītaśakunikulavimucyamānagaṅgātīrasalilasya salīlakinnaramithunagītaśravaṇaniścalamṛgakulasya tuṅgaśikharatayā kṣīrasāgarasyevoccatām upagatasya himagirer ekadeśe sādaram iva tarubhiḥ kusumārcitadvāraśilātalāṃ
haritatṛṇāṅkurodbhedaśyāmaparyantāṃ vikacakamalena sarasābhyalaṃkṛtasamīpām anatimahatīṃ guhām adhyāvasann atibahalaharidrāsalilābhiṣiktadukūlasūtraparipiṅgakesaraniruddhakandharaḥ kisalayasukumāralolatarajihvaḥ kiṃcitparimlānātimuktakakusumarāśiparipāṇḍuvigrahaḥ śaśikalākoṭikuṭilatīkṣṇadaṃṣṭraḥ pṛthūraskaḥ pīvaraprakoṣṭhaḥ pratanumadhyaḥ sphuritakhadirāṅgārakapilanayanayugalaḥ śyenatuṇḍavṛjinanakhāṅkuraḥ śyāmaprāntavāladhir alaṃkāra iva tuhinagirer aninditāṅgo nāma kadācid anuttrāsitadviradamṛgo mṛgādhipatir bodhisattvo babhūva |</p>

<lg xml:id="HJm_32.2">
<l><seg type="pāda" n="a">avetya tasyātha nisargabhadratāṃ</seg> <seg type="pāda" n="b">muner iva prāṇiṣu bhadracetasaḥ</seg> </l>
<l><seg type="pāda" n="c">svabhāvabhadrāḥ kamanīyalocanā</seg> <seg type="pāda" n="d">mudā mṛgā bandhum ivainam anvayuḥ</seg> //</l>
</lg>

<lg xml:id="HJm_32.3">
<l><seg type="pāda" n="a">śamānvitaḥ kesaravalkalākulo</seg> <seg type="pāda" n="b">mṛgānuyāto mṛgarājatāpasaḥ</seg> </l>
<l><seg type="pāda" n="c">śanaiḥ sa niṣkramya guhoṭajāntarāc</seg> <seg type="pāda" n="d">cakhāda pakvāni phalāni śākhinām</seg> //</l>
</lg>

<lg xml:id="HJm_32.4">
<l><seg type="pāda" n="a">phalopayogāya vanāntare caran</seg> <seg type="pāda" n="b">sa khelagāmī calacārukesaraḥ</seg> </l>
<l><seg type="pāda" n="c">mahāgṛhasthair atithipriyair iva</seg> <seg type="pāda" n="d">pratīkṣyate smātithivan mahīruhaiḥ</seg> //</l>
</lg>

<lg xml:id="HJm_32.5">
<l><seg type="pāda" n="a">guhāntarān niṣpatato himātyaye</seg> <seg type="pāda" n="b">prakāśatālor atimātrajṛmbhaṇāt</seg> </l>
<l><seg type="pāda" n="c">tatāna tasyāṅgasukhaṃ puraḥ śanair</seg> <seg type="pāda" n="d">divākaraḥ prābhṛtavan navātapam</seg> //</l>
</lg>

<lg xml:id="HJm_32.6">
<l><seg type="pāda" n="a">ayaṃ mṛgāṇāṃ patir atra bhūdhare</seg> <seg type="pāda" n="b">patatriṇāṃ tārkṣa ivoruvikramaḥ</seg> </l>
<l><seg type="pāda" n="c">itīva tasyopari jātasaṃbhramā</seg> <seg type="pāda" n="d">niśākaracchattram adhārayan niśā</seg> //</l>
</lg>

<lg xml:id="HJm_32.7">
<l><seg type="pāda" n="a">papau sa yasyāṃ sariti kṣapākara</seg><seg type="pāda" n="b">prasannam ambhaḥ śiśiraṃ taṭasthitaḥ</seg> </l>
<l><seg type="pāda" n="c">kṛtārtham ātmānam amanyateva sā</seg> <seg type="pāda" n="d">sphuṭaṃ jahāseva ca phenapaṅktibhiḥ</seg> //</l>
</lg>

<lg xml:id="HJm_32.8">
<l><seg type="pāda" n="a">himācalas tena viśuddhacetasā</seg> <seg type="pāda" n="b">mahātmanā kesariṇā samāśritaḥ</seg> </l>
<l><seg type="pāda" n="c">mahāntam ātmānam atīva bhāsato</seg> <seg type="pāda" n="d">mudeva mene kanakācalād api</seg> //</l>
</lg>

<lg xml:id="HJm_32.9">
<l><seg type="pāda" n="a">kva ca bhuvanabhayaṃkaraṃ haritvaṃ</seg> <seg type="pāda" n="b">kva ca karuṇāsya garīyasī mṛgeṣu</seg> </l>
<l><seg type="pāda" n="c">iti munim iva taṃ sthitaṃ himādrau</seg> <seg type="pāda" n="d">mṛgaripavo 'pi mṛgādhipaṃ praṇemuḥ</seg> //</l>
</lg>

<p>atha kadācit tasya mṛgapater avanipater iva salīlam āsannakusumitalatānartakīkisalayāṅgulisamāhanyamānamadhukaraśreṇivīṇāśabdaramaṇīye prasṛtanirjharamṛdaṅgadhvanipravartitamayūralāsake guhādvāre samupaviṣṭasya purastān niṣpīditālaktakagulikāparipāṭalamukham abhinavāmalakīphalānurūpanayanam āttapariṇatodumbarābhyāṃ śāvakābhyām adhyāsitaskandhaṃ phalarasārdramalinakarāṅgulīkaṃ vānaramithunam abhipraṇamyovāca |</p>

<lg xml:id="HJm_32.10">
<l><seg type="pāda" n="a">aninditam aho karma</seg> <seg type="pāda" n="b">tava vākkāyacetasām</seg> </l>
<l><seg type="pāda" n="c">aninditāṅga ity etat</seg> <seg type="pāda" n="d">tvannāmānuguṇaṃ smṛtam</seg> //</l>
</lg>

<lg xml:id="HJm_32.11">
<l><seg type="pāda" n="a">aho tyāgakṣamāvīrya</seg><seg type="pāda" n="b">gāmbhīryakaruṇādayaḥ</seg> </l>
<l><seg type="pāda" n="c">tvadguṇāḥ guṇināṃ śreṣṭha</seg> <seg type="pāda" n="d">munīn apy atiśerate</seg> //</l>
</lg>

<lg xml:id="HJm_32.12">
<l><seg type="pāda" n="a">aho vṛttena śuddhena</seg> <seg type="pāda" n="b">bhavataḥ śuddhacetasaḥ</seg> </l>
<l><seg type="pāda" n="c">paraṃ mārdavam ānītaṃ</seg> <seg type="pāda" n="d">krūrāṇām api mānasam</seg> //</l>
</lg>

<lg xml:id="HJm_32.13">
<l><seg type="pāda" n="a">dhanyo 'yaṃ dhanyahimavān</seg> <seg type="pāda" n="b">himacchannaśilātalaḥ</seg> </l>
<l><seg type="pāda" n="c">iti dhīrasvabhāvena</seg> <seg type="pāda" n="d">yas tvayā samupāśritaḥ</seg> //</l>
</lg>

<lg xml:id="HJm_32.14">
<l><seg type="pāda" n="a">tasmād imau śiśū bhīma</seg><seg type="pāda" n="b">vyāladarśanabhīrukau</seg> </l>
<l><seg type="pāda" n="c">nikṣipya tvayi gacchāvo</seg> <seg type="pāda" n="d">vanam āvāṃ phalārthinau</seg> //</l>
</lg>

<lg xml:id="HJm_32.15">
<l><seg type="pāda" n="a">upādāya phalaṃ yāvad</seg> <seg type="pāda" n="b">āvrajāvo vanāntarāt</seg> </l>
<l><seg type="pāda" n="c">rakṣaṇīyau tvayā tāvad</seg> <seg type="pāda" n="d">etau capalagātrakau</seg> //</l>
</lg>

<lg xml:id="HJm_32.16">
<l><seg type="pāda" n="a">kāpeyaṃ capalatvaṃ ca</seg> <seg type="pāda" n="b">tulyakālam idaṃ dvayam</seg> </l>
<l><seg type="pāda" n="c">tasmād ābhyāṃ kṛtā bādhā</seg> <seg type="pāda" n="d">soḍhavyā bhavatā kṣaṇam</seg> //</l>
</lg>

<lg xml:id="HJm_32.17">
<l><seg type="pāda" n="a">duḥkhāny api garīyāṃsi</seg> <seg type="pāda" n="b">parārthapratipattaye</seg> </l>
<l><seg type="pāda" n="c">sahanta eva dhīmanta</seg> <seg type="pāda" n="d">ātmasaukhyānapekṣiṇaḥ</seg> //</l>
</lg>

<lg xml:id="HJm_32.18">
<l><seg type="pāda" n="a">bhayam icchati yo hartum</seg> <seg type="pāda" n="b">atyantam bhīrucetasām</seg> </l>
<l><seg type="pāda" n="c">manaḥsaṃtāpinīṃ pīḍāṃ</seg> <seg type="pāda" n="d">sa kathaṃ na sahiṣyate</seg> //</l>
</lg>

<lg xml:id="HJm_32.19">
<l><seg type="pāda" n="a">iti samabhihitaḥ sa tena siṃhaḥ</seg> <seg type="pāda" n="b">kapimithunena sutābhirakṣaṇāya</seg> </l>
<l><seg type="pāda" n="c">nṛpa iva pararakṣaṇakṣamo 'pi</seg> <seg type="pāda" n="d">kṣaṇam idam ākulatāṃ gataḥ pradadhyau</seg> //</l>
</lg>

<p>śakyate hi mahān api kanakarāśir anyanikṣipto 'bhirakṣitum | katham imau capalaprakṛtī vānaraśiśū rakṣaṇīyāv iti | atha vā yena mayā sakalam eva saṃsārabhayāj jagat paripālanīyaṃ so 'ham etau na paripālayiṣyāmīti na tu yuktam idaṃ mayā vitarkayitum iti sa mahātmā viniścitya tat pravaṅgamithunam uvāca |</p>

<lg xml:id="HJm_32.20">
<l><seg type="pāda" n="a">tad gacchataṃ tuhinaśailam imaṃ vigāhya</seg> <seg type="pāda" n="b">tuṅgaiḥ snubhir gaganamadhyam ivollikhantam</seg> </l>
<l><seg type="pāda" n="c">svādūni śīghrataram ānayataṃ phalāni</seg> <seg type="pāda" n="d">premṇā śiśudvayam idaṃ paripālayāmi</seg> //</l>
</lg>

<p>atha tat kapimithunaṃ bodhisattvasamīpe tat putrakadvayaṃ vinikṣipya sāntvayitvā ca tvaritataragamanaṃ phalopanayanāya himavadvanāntarāṇi paribabhrāma | aciragatayoś ca tayoḥ kapyos tasmin mahātmani kesariṇi pitarīva tau kapiśāvau premābabandhatuḥ | aninditāṇgaś ca tābhyāṃ pariṇatisvādūni śithiladaśanaprāntagṛhītāni phalāni prāyacchat | tau ca prakṛticapalatayā tasya mahātmanas tāṃ tāṃ viheṭhanāṃ cakratuḥ |</p>

<lg xml:id="HJm_32.21">
<l><seg type="pāda" n="a">guhājiropāntavane manohare</seg> <seg type="pāda" n="b">hareḥ suṣupsoḥ sukhaśītamārute</seg> </l>
<l><seg type="pāda" n="c">rutena tau vānaraśāvakau muhur</seg> <seg type="pāda" n="d">muhūrtanidrāsukham asya jaghnatuḥ</seg> //</l>
</lg>

<lg xml:id="HJm_32.22">
<l><seg type="pāda" n="a">nidrānimīlite kiṃcit</seg> <seg type="pāda" n="b">punas tasya vilocane</seg> </l>
<l><seg type="pāda" n="c">aṅgulibhyāṃ tutudatuḥ</seg> <seg type="pāda" n="d">sphuliṅgāpiṅgatārake</seg> //</l>
</lg>

<lg xml:id="HJm_32.23">
<l><seg type="pāda" n="a">sukhaṃ tasyopaviṣṭasya</seg> <seg type="pāda" n="b">sthitvācakitam antike</seg> </l>
<l><seg type="pāda" n="c">prānte lāṅgūlam ādāya</seg> <seg type="pāda" n="d">samācakṛṣatur muhuḥ</seg> //</l>
</lg>

<lg xml:id="HJm_32.24">
<l><seg type="pāda" n="a">saṭāṃ vyālambya pṛṣṭhaṃ ca</seg> <seg type="pāda" n="b">tasyāruhya punaḥ punaḥ</seg> </l>
<l><seg type="pāda" n="c">sahajāc cāpalād dūram</seg> <seg type="pāda" n="d">utpatyotpatya petatuḥ</seg> //</l>
</lg>

<lg xml:id="HJm_32.25">
<l><seg type="pāda" n="a">vidyamāneṣv api puraḥ</seg> <seg type="pāda" n="b">prabhūteṣu phaleṣu tau</seg> </l>
<l><seg type="pāda" n="c">jighatsor ānanāt tasya</seg> <seg type="pāda" n="d">samācikṣipatuḥ phalam</seg> //</l>
</lg>

<lg xml:id="HJm_32.26">
<l><seg type="pāda" n="a">iti duśceṣṭitaṃ tat tat</seg> <seg type="pāda" n="b">tayor vānaraśāvayoḥ</seg> </l>
<l><seg type="pāda" n="c">karuṇābhadracittatvāt</seg> <seg type="pāda" n="d">sa sehe putrayor iva</seg> //</l>
</lg>

<lg xml:id="HJm_32.27">
<l><seg type="pāda" n="a">sarvatra samacittānāṃ</seg> <seg type="pāda" n="b">sukhaduḥkhānapekṣiṇām</seg> </l>
<l><seg type="pāda" n="c">satāṃ sarvadhurīṇānāṃ</seg> <seg type="pāda" n="d">na kvacit khidyate manaḥ</seg> //</l>
</lg>

<p>atha kadācid atiparuṣavipulapakṣasaṃghātaḥ kuṭilakarkaśanakhāgraḥ prakṛtiraudranayanaḥ kvacid alabdhapiśitāhāraḥ paribhramya gaganatalaṃ niśātakṣuratīkṣṇatuṇḍaḥ kṣurako nāma gṛdhraḥ saśabdavegaḥ sahasāvapatya tau bodhisattvasamīpavartinau phalāsvādena calitadhavalatanudantapaṅktī vānaraśiśū bhayavivṛtavikṛtamukhakau virasataravyāhṛtī caraṇābhyām ādāya tvaritataram antarīkṣam utpatya himagiriśikhare vyalīyata | bodhisattvo 'pi ca kaṣṭaṃ kaṣṭam ity abhidhāya yady aham enaṃ gṛdhraṃ parākrameṇābhidraveyaṃ punar ayam utpatyānyatra viṣamatare śikhare nilīya pravagaśiśudvayam idam vipādayet | sarvathā nedaṃ kapiśiśudvayaṃ mayā śakyate draṣṭum |</p>

<lg xml:id="HJm_32.28">
<l><seg type="pāda" n="a">abhivardhitavedanākulākṣaṃ</seg> <seg type="pāda" n="b">virasavyāhṛtilakṣyatālurandhram</seg> </l>
<l><seg type="pāda" n="c">udarasrutaśonitārdraroma</seg> <seg type="pāda" n="d">kṣudhitaśyenavilupyamānamāṃsam</seg> //</l>
</lg>

<lg xml:id="HJm_32.29">
<l><seg type="pāda" n="a">anena gṛdhreṇa viluptamāṃsake</seg> <seg type="pāda" n="b">prakāmam asmin kapiśāvakadvaye</seg> </l>
<l><seg type="pāda" n="c">phalāny upādāya tayor upetayoḥ</seg> <seg type="pāda" n="d">kim adya śakṣyāmy abhidhātum agrataḥ</seg> //</l>
</lg>

<lg xml:id="HJm_32.30">
<l><seg type="pāda" n="a">pātuṃ gatau capalakau saraso jalaṃ nu</seg> <seg type="pāda" n="b">vṛkṣaṃ phalārtham abhiruhya nu kiṃ niviṣṭau</seg> </l>
<l><seg type="pāda" n="c">syātām imāṃ kim atha vādriguhāṃ praviṣṭau</seg> <seg type="pāda" n="d">vyālena kenacid utātra vipāditau tau</seg> //</l>
</lg>

<lg xml:id="HJm_32.31">
<l><seg type="pāda" n="a">tūṣṇīṃ sthito mṛgapate kim adhomukhas tvam</seg> <seg type="pāda" n="b">ācakṣva tāv iha śiśū kva gatau bhavetām</seg> </l>
<l><seg type="pāda" n="c">itthaṃ tayoḥ pravagayoḥ paridīnadṛṣṭyoḥ</seg> <seg type="pāda" n="d">śroṣyāmi vihvalapadāni kathaṃ vacāṃsi</seg> //</l>
</lg>

<lg xml:id="HJm_32.32">
<l><seg type="pāda" n="a">upalabhya cirāt tayor abhāvaṃ</seg> <seg type="pāda" n="b">sutayoḥ kundavipāṇḍudantapaṅktyoḥ</seg> </l>
<l><seg type="pāda" n="c">samupetya śucā kariṣyatas tau</seg> <seg type="pāda" n="d">baḍiśottāritamīnavepanāni</seg> //</l>
</lg>

<p>tad idam atra prāptakālaṃ manye |</p>

<lg xml:id="HJm_32.33">
<l><seg type="pāda" n="a">yāvad vyāghranakhāṅkurākṛtibhṛtā cañcvā vibhidyodare</seg> <seg type="pāda" n="b">gṛdhro 'yaṃ kapiśāvayor bhayavator antrāṇi nākarṣati</seg> </l>
<l><seg type="pāda" n="c">gatvā tāvad ahaṃ himādriśikharaprāntaṃ niveśyonmukhaḥ</seg> <seg type="pāda" n="d">sāntvenainam upāyapūrvakam ahaṃ neṣyāmi dharmyāṃ sthitim</seg> //</l>
</lg>

<p>iti vicintya sa mahātmā gṛdhrasamīpam āgamyovāca | bho śakunivara mama haste pitṛbhyām etau śāvakau nikṣiptau tan na yuktaṃ bhavato vivṛtadaśanadīnamukhakau virasasvarau vipādayitum enāv iti |</p>

<lg xml:id="HJm_32.34">
<l><seg type="pāda" n="a">nūnaṃ tavāpy apatyāni</seg> <seg type="pāda" n="b">bhūtapūrvāṇi santi vā</seg> </l>
<l><seg type="pāda" n="c">yādṛśo bhavatas teṣu</seg> <seg type="pāda" n="d">sneho 'nyasyāpi tādṛśaḥ</seg> //</l>
</lg>

<lg xml:id="HJm_32.35">
<l><seg type="pāda" n="a">iti kāruṇyam ālambya</seg> <seg type="pāda" n="b">mā vadhīḥ kapiśāvakau</seg> </l>
<l><seg type="pāda" n="c">tṛptir ātyantikī nāsti</seg> <seg type="pāda" n="d">bhuktvāpy enau tavāturau</seg> //</l>
</lg>

<lg xml:id="HJm_32.36">
<l><seg type="pāda" n="a">dhig aho jīvitaṃ tasya</seg> <seg type="pāda" n="b">dhig ātmasneham īdṛśam</seg> </l>
<l><seg type="pāda" n="c">yaḥ śarīrakaleḥ puṣṭiṃ</seg> <seg type="pāda" n="d">karoti parahiṃsayā</seg> //</l>
</lg>

<lg xml:id="HJm_32.37">
<l><seg type="pāda" n="a">ajñānāj jāyate snehaḥ</seg> <seg type="pāda" n="b">sadoṣe 'pi śarīrake</seg> </l>
<l><seg type="pāda" n="c">tatpuṣṭaye karoty ajño</seg> <seg type="pāda" n="d">nimittakarma durgateḥ</seg> //</l>
</lg>

<lg xml:id="HJm_32.38">
<l><seg type="pāda" n="a">ātmātmīyavinābhāvād</seg> <seg type="pāda" n="b">yaḥ śūnyaṃ sarvam īkṣate</seg> </l>
<l><seg type="pāda" n="c">tasyābhūtavikalpotthaṃ</seg> <seg type="pāda" n="d">na ruṇaddhi manas tamaḥ</seg> //</l>
</lg>

<lg xml:id="HJm_32.39">
<l><seg type="pāda" n="a">tamo'bhāvād yadā tattvam</seg> <seg type="pāda" n="b">āsādayati kovidaḥ</seg> </l>
<l><seg type="pāda" n="c">tadā bhavati mokṣāya</seg> <seg type="pāda" n="d">śubhāśubhaparāṅmukhaḥ</seg> //</l>
</lg>

<lg xml:id="HJm_32.40">
<l><seg type="pāda" n="a">siṃhān nānyo māṃsabhuk kaścid asti</seg> <seg type="pāda" n="b">krūro veti spaṣṭam etat pṛthivyām</seg> </l>
<l><seg type="pāda" n="c">saiṃhīṃ kaṣṭāṃ yonim apy āśrito 'haṃ</seg> <seg type="pāda" n="d">necchāmy etāṃ prāṇihiṃsām adharmyām</seg> //</l>
</lg>

<lg xml:id="HJm_32.41">
<l><seg type="pāda" n="a">mṛgam iha gahane mṛgendrajuṣṭe</seg> <seg type="pāda" n="b">mṛgaripuṇābhihataṃ svayaṃ mṛtaṃ vā</seg> </l>
<l><seg type="pāda" n="c">khagavara nabhasi bhraman nirīkṣya</seg> <seg type="pāda" n="d">drutagatir atsyasi tasya māṃsam etya</seg> //</l>
</lg>

<lg xml:id="HJm_32.42">
<l><seg type="pāda" n="a">kṣudham api mahatīṃ tato 'dhivāsya</seg> <seg type="pāda" n="b">jvalanaśikhām iva deham uttapantīm</seg> </l>
<l><seg type="pāda" n="c">narakanipatanāya mā sma kārṣīr</seg> <seg type="pāda" n="d">akuśalam īdṛśam ujjhitāpramādaḥ</seg> //</l>
</lg>

<lg xml:id="HJm_32.43">
<l><seg type="pāda" n="a">antaḥsattvāsthisaṃdhisphuṭanataṭataṭāśabdahuṃkārabhīmāḥ</seg> <seg type="pāda" n="b">saṃtanvantaḥ sphuliṅgānikaram uruśikhālohitadhyāmabhīmāḥ</seg> </l>
<l><seg type="pāda" n="c">lolajvālākalāpā narakahutabhujaḥ sūribhiḥ kathyamānāḥ</seg> <seg type="pāda" n="d">kurvanty ādhiṃ janasya śravaṇam api gatāḥ kiṃ punaḥ saṃspṛśantaḥ</seg> //</l>
</lg>

<lg xml:id="HJm_32.44">
<l><seg type="pāda" n="a">āyasyāṃ kūṇitākṣaṃ jvalitahutavahasparśasaṃtāpitāyāṃ</seg> <seg type="pāda" n="b">kumbhyāṃ gāḍhaṃ nadantaṃ kvathitaparicalattailapūrṇāsyakaṇṭham</seg> </l>
<l><seg type="pāda" n="c">ālokyālekhyabhittau likhitam api naraṃ nārakaṃ pacyamānaṃ</seg> <seg type="pāda" n="d">hiṃsro 'pi krūrabhāvāt ka iva na viramed durgatiprāptihetoḥ</seg> //</l>
</lg>

<lg xml:id="HJm_32.45">
<l><seg type="pāda" n="a">śrutvā durgatiduḥkhāni</seg> <seg type="pāda" n="b">viramaty aśubhān na yaḥ</seg> </l>
<l><seg type="pāda" n="c">so 'naddhāpuruṣākāraḥ</seg> <seg type="pāda" n="d">pāṣāṇahṛdayo 'pi vā</seg> //</l>
</lg>

<p>atha sa gṛdhro bodhisattvadharmadeśanāprasāditamatir abhipraṇamyovāca | mṛgapate prakāśitam idam bhavatā bālalakṣaṇam | paṇḍitalakṣaṇam idānīṃ vyākhyātum arhasīti | atha bodhisattvaḥ prasannamanasam enam avetyovāca | yady evam ataḥ śrūyatāṃ paṇḍitalakṣaṇam iti |</p>

<lg xml:id="HJm_32.46">
<l><seg type="pāda" n="a">alābhe lābhe vā suhṛdi hitavāci dviṣati vā</seg> <seg type="pāda" n="b">stutau nindāyāṃ vā mahati vibhave vā vipadi vā</seg> </l>
<l><seg type="pāda" n="c">vikāraṃ yo nāyāty upaśamaviśuddhena manasā</seg> <seg type="pāda" n="d">sthitaḥ sa prājñānām upari saviteva dyutimatām</seg> //</l>
</lg>

<p>athavā kim anena bhavataḥ paṇḍitalakṣaṇaśravaṇena | vimucyetām etau kapiśāvakāv ātmānam evāhaṃ te pradāsyāmīti |</p>

<lg xml:id="HJm_32.47">
<l><seg type="pāda" n="a">tvam addhi māṃsaṃ piba śoṇitaṃ ca</seg> <seg type="pāda" n="b">mamākṣiṇī coddhara niścalasya</seg> </l>
<l><seg type="pāda" n="c">itīdam uktvā vinimīlitekṣaṇaś</seg> <seg type="pāda" n="d">ciraṃ viniṣkampatanur babhūva saḥ</seg> //</l>
</lg>

<lg xml:id="HJm_32.48">
<l><seg type="pāda" n="a">dadhvāna dundubhir atha dhvaninā digantān</seg> <seg type="pāda" n="b">āpūrayan surapateḥ puramadhyavartī</seg> </l>
<l><seg type="pāda" n="c">gṛdhrāya dattatanum ānamitaiḥ śirobhiḥ</seg> <seg type="pāda" n="d">siṃhaṃ sthitā nabhasi tuṣṭuvire ca siddhāḥ</seg> //</l>
</lg>

<lg xml:id="HJm_32.49">
<l><seg type="pāda" n="a">cacāla bhūś calitasuvarṇabhūdharā</seg> <seg type="pāda" n="b">visismiye tridaśagaṇaḥ savāsavaḥ</seg> </l>
<l><seg type="pāda" n="c">udīritastutibhir ahīśvarair api</seg> <seg type="pāda" n="d">prapātitās tadupari puṣpavṛṣṭayaḥ</seg> //</l>
</lg>

<lg xml:id="HJm_32.50">
<l><seg type="pāda" n="a">atha kesariṇo guhāntike</seg> <seg type="pāda" n="b">nidadhau vānaraśāvakau khagaḥ</seg> </l>
<l><seg type="pāda" n="c">nakhabhinnatanū viniścalau</seg> <seg type="pāda" n="d">bhayamūrcchāvinimīlitekṣaṇau</seg> //</l>
</lg>

<lg xml:id="HJm_32.51">
<l><seg type="pāda" n="a">śanair upāgamya ca bodhisattvam</seg> <seg type="pāda" n="b">utthāpayāmāsa sa gṛdhravaryaḥ</seg> </l>
<l><seg type="pāda" n="c">sthito 'gratas tasya vinītabhāvo</seg> <seg type="pāda" n="d">jagāda bhaktyā stutim īdṛśīṃ ca</seg> //</l>
</lg>

<lg xml:id="HJm_32.52">
<l><seg type="pāda" n="a">dayālutā kveyam aho tavocchritā</seg> <seg type="pāda" n="b">kva siṃhateyaṃ jagato bhayaṃkarī</seg> </l>
<l><seg type="pāda" n="c">cirāya kenāpi viśeṣahetunā</seg> <seg type="pāda" n="d">bhavān muniḥ ko 'pi mṛgādhipāyate</seg> //</l>
</lg>

<lg xml:id="HJm_32.53">
<l><seg type="pāda" n="a">prajñāvalambi yasyaiva</seg> <seg type="pāda" n="b">samaduḥkhasukhaṃ manaḥ</seg> </l>
<l><seg type="pāda" n="c">sa eva prāṇamūlyena</seg> <seg type="pāda" n="d">krīṇāty āpadgataṃ param</seg> //</l>
</lg>

<lg xml:id="HJm_32.54">
<l><seg type="pāda" n="a">tvādṛśā na bhaveyuś cet</seg> <seg type="pāda" n="b">sthirāḥ sajjanasetavaḥ</seg> </l>
<l><seg type="pāda" n="c">duḥkhodanvati majjeyur</seg> <seg type="pāda" n="d">agādhe mahati prajāḥ</seg> //</l>
</lg>

<lg xml:id="HJm_32.55">
<l><seg type="pāda" n="a">imām ākarṇya kalyāṇīṃ</seg> <seg type="pāda" n="b">bhavato dharmadeśanām</seg> </l>
<l><seg type="pāda" n="c">adyārabhya kariṣyāmi</seg> <seg type="pāda" n="d">vairiṣv api dayām aham</seg> //</l>
</lg>

<p>pṛcchāmi ca bhavantaṃ kiṃ punar anena tapasā padam abhilaṣasīti | bodhisattva uvāca |</p>

<lg xml:id="HJm_32.56">
<l><seg type="pāda" n="a">anādisaṃsāravivartanaśrama</seg><seg type="pāda" n="b">prabādhanāduḥkhaparaṃparāhatam</seg> </l>
<l><seg type="pāda" n="c">jagat samuddhartum idaṃ bhavodadhes</seg> <seg type="pāda" n="d">tathāgatatvāya mamāyam ādaraḥ</seg> //</l>
</lg>

<p>gṛdhra uvāca | īdṛṅ mahāprajñasya bhavato na durlabhaṃ bauddhaṃ padaṃ sarvathā |</p>

<lg xml:id="HJm_32.57">
<l><seg type="pāda" n="a">gambhīrair adurāsadaiḥ sadasatāṃ vijñātṛbhiḥ karmaṇāṃ</seg> <seg type="pāda" n="b">śāstrāviṣkṛtabuddhibhiḥ parahitavyāpārasaktātmabhiḥ</seg> </l>
<l><seg type="pāda" n="c">sādhvīnām avagantṛbhir bhavabhidāṃ tāthāgatīnāṃ girāṃ</seg> <seg type="pāda" n="d">mohacchedi bhave bhave bhavatu no yuṣmadvidhaiḥ saṃgatam</seg> //</l>
</lg>

<lg xml:id="HJm_32.58">
<l><seg type="pāda" n="a">guhāntike mayā tatra</seg> <seg type="pāda" n="b">sthāpitau kapiśāvakau</seg> </l>
<l><seg type="pāda" n="c">tasmān mām adhunā sādho</seg> <seg type="pāda" n="d">visarjayitum arhasi</seg> //</l>
</lg>

<p>bodhisattva uvāca | aho paṭuvijñāno 'si yat tvayāyam asmadupadeśo gṛhītaḥ |</p>

<lg xml:id="HJm_32.59">
<l><seg type="pāda" n="a">bodhyaṃ bandhugirā sphuṭīkṛtam api sthūlaṃ na gṛhṇāti yaḥ</seg> <seg type="pāda" n="b">sūkṣme vastuni tasya śāstraviṣaye vyarthaṃ matiḥ khidyate</seg> </l>
<l><seg type="pāda" n="c">draṣṭuṃ yasya na śaktir asti bhavanadvāraṃ prakāśe sati</seg> <seg type="pāda" n="d">cchidraṃ sūkṣmataraṃ sa jātatimiraḥ sūcyāḥ kathaṃ drakṣyati</seg> //</l>
</lg>

<lg xml:id="HJm_32.60">
<l><seg type="pāda" n="a">upadeṣṭari saty api pramādī</seg> <seg type="pāda" n="b">na hi bālo mativāmatāṃ jahāti</seg> </l>
<l><seg type="pāda" n="c">ṛjutām upanītam apy abhīkṣṇaṃ</seg> <seg type="pāda" n="d">punar āgacchati vakratāṃ śvapuccham</seg> //</l>
</lg>

<lg xml:id="HJm_32.61">
<l><seg type="pāda" n="a">upadiṣṭapathaḥ prasannaśāstrair</seg> <seg type="pāda" n="b">anavācīnamatir na yāty amārgam</seg> </l>
<l><seg type="pāda" n="c">paṭubhadramanāḥ parītadehaḥ</seg> <seg type="pāda" n="d">paṭubhir veṇudharair iva dvipendraḥ</seg> //</l>
</lg>

<lg xml:id="HJm_32.62">
<l><seg type="pāda" n="a">ayam akṣagaṇaḥ susaṃyato</seg> <seg type="pāda" n="b">na vikāraṃ kurute vipaścitaḥ</seg> </l>
<l><seg type="pāda" n="c">sugṛhītaphaṇo bhujaṅgamo</seg> <seg type="pāda" n="d">na hi śaknoty aparāddhum aṇv api</seg> //</l>
</lg>

<lg xml:id="HJm_32.63">
<l><seg type="pāda" n="a">apakāraphalaṃ janasya gāḍhaṃ</seg> <seg type="pāda" n="b">padam aiśvaryam asajjane tanoti</seg> </l>
<l><seg type="pāda" n="c">haritālam aher niṣiktam antar</seg> <seg type="pāda" n="d">vadane tīvrataraṃ viṣaṃ karoti</seg> //</l>
</lg>

<lg xml:id="HJm_32.64">
<l><seg type="pāda" n="a">jitam indriyavairibhiḥ pramādāj</seg> <seg type="pāda" n="b">janam icchā vinipātayaty anarthe</seg> </l>
<l><seg type="pāda" n="c">pravilīnasuvarṇadarśanīyā</seg> <seg type="pāda" n="d">śalabhaṃ dīptir iva sphurantam agnau</seg> //</l>
</lg>

<lg xml:id="HJm_32.65">
<l><seg type="pāda" n="a">avipaścitam indriyārthasaktiḥ</seg> <seg type="pāda" n="b">puruṣaṃ pātayati svadharmamārgāt</seg> </l>
<l><seg type="pāda" n="c">ślathabandhanaruddhanābhimūlaṃ</seg> <seg type="pāda" n="d">phalam agrād iva pādapasya paktiḥ</seg> //</l>
</lg>

<lg xml:id="HJm_32.66">
<l><seg type="pāda" n="a">na ced bhaveyuḥ prakṛtiprabādhanā</seg> <seg type="pāda" n="b">viṣadrumāśīviṣaśastravahnayaḥ</seg> </l>
<l><seg type="pāda" n="c">asajjanasyāvilatīkṣṇacetasaḥ</seg> <seg type="pāda" n="d">samā bhavet kena punaḥ sahopamā</seg> //</l>
</lg>

<lg xml:id="HJm_32.67">
<l><seg type="pāda" n="a">akāraṇakrodhaka uṣṇabhāṣaṇaḥ</seg> <seg type="pāda" n="b">khalo bhṛkuṭyā viṣamīkṛtekṣaṇaḥ</seg> </l>
<l><seg type="pāda" n="c">anekarandhrotthitabhīmapannagaḥ</seg> <seg type="pāda" n="d">karoti valmīka ivādhikaṃ bhayam</seg> //</l>
</lg>

<lg xml:id="HJm_32.68">
<l><seg type="pāda" n="a">niśātayā roṣaśilātale dṛḍhaṃ</seg> <seg type="pāda" n="b">paropaghātāya mudābhyudīrṇayā</seg> </l>
<l><seg type="pāda" n="c">dunoti kaṃ nāma na gocaraṃ gataṃ</seg> <seg type="pāda" n="d">gatatrapo vāgasidhārayā khalaḥ</seg> //</l>
</lg>

<lg xml:id="HJm_32.69">
<l><seg type="pāda" n="a">śaṭhatvasaṃnāhabhṛtaḥ khalāś ciraṃ</seg> <seg type="pāda" n="b">durāvarāś cendriyasainyamadhyagāḥ</seg> </l>
<l><seg type="pāda" n="c">aruṃtudāḥ sādhujane 'pi niṣkṛpāḥ</seg> <seg type="pāda" n="d">kṛpāṇadhārām iva pātayanti gām</seg> //</l>
</lg>

<lg xml:id="HJm_32.70">
<l><seg type="pāda" n="a">budho na viśvāsam iyād asajjane</seg> <seg type="pāda" n="b">vinītaveṣe 'pi manojñavācy api</seg> </l>
<l><seg type="pāda" n="c">surūpadeho 'pi kalasvano 'pi san</seg> <seg type="pāda" n="d">na kiṃ mayūraḥ sphurato 'tti pannagān</seg> //</l>
</lg>

<lg xml:id="HJm_32.71">
<l><seg type="pāda" n="a">yadīṣyate cittakuṭumbapoṣaṇaṃ</seg> <seg type="pāda" n="b">cirāya vā dhīmahiṣīvivardhanam</seg> </l>
<l><seg type="pāda" n="c">ato vipaścijjaladodaye sati</seg> <seg type="pāda" n="d">prakīryatāṃ sadguṇabījam ātmani</seg> //</l>
</lg>

<lg xml:id="HJm_32.72">
<l><seg type="pāda" n="a">cirāya satsaṃgataśuddhamānaso</seg> <seg type="pāda" n="b">na yāty asatsaṃgatam ātmavān naraḥ</seg> </l>
<l><seg type="pāda" n="c">manoharendīvarapuṣpagocaro</seg> <seg type="pāda" n="d">na jātu bhṛṅgaḥ kuṇape nilīyate</seg> //</l>
</lg>

<lg xml:id="HJm_32.73">
<l><seg type="pāda" n="a">raṇagatasya yathā ratir udbhavaty</seg> <seg type="pāda" n="b">anaparāddhaśarasya dhanuṣmataḥ</seg> </l>
<l><seg type="pāda" n="c">guṇaśarair atidūranipātibhiḥ</seg> <seg type="pāda" n="d">prahatadoṣaripoḥ sudhiyas tathā</seg> //</l>
</lg>

<lg xml:id="HJm_32.74">
<l><seg type="pāda" n="a">ativiśuddham ahāryam akṛtrimaṃ</seg> <seg type="pāda" n="b">guṇavibhūṣaṇam āryajanārcitam</seg> </l>
<l><seg type="pāda" n="c">samupalabhya narasya na jāyate</seg> <seg type="pāda" n="d">suravarābharaṇeṣv api vismayaḥ</seg> //</l>
</lg>

<lg xml:id="HJm_32.75">
<l><seg type="pāda" n="a">sukham atyantam anvicchan</seg> <seg type="pāda" n="b">guṇānāṃ vā samudbhavam</seg> </l>
<l><seg type="pāda" n="c">asajjanam atas tyaktvā</seg> <seg type="pāda" n="d">kalyāṇaṃ mitram āśrayet</seg> //</l>
</lg>

<lg xml:id="HJm_32.76">
<l><seg type="pāda" n="a">na jātu prītaye sādhor</seg> <seg type="pāda" n="b">anāryajanasaṃgatam</seg> </l>
<l><seg type="pāda" n="c">snātasya tīrthasalilaiḥ</seg> <seg type="pāda" n="d">śukletaram ivāmbaram</seg> //</l>
</lg>

<lg xml:id="HJm_32.77">
<l><seg type="pāda" n="a">saṃparkeṇa tamobhidām jagadaghapradhvaṃsināṃ dhīmatāṃ</seg> <seg type="pāda" n="b">krūro 'pi prakṛtiṃ vihāya malinām ālambate bhadratām</seg> </l>
<l><seg type="pāda" n="c">yat tṛṣṇāglapito 'pi necchati janaḥ pātuṃ tad eva kṣaṇād</seg> <seg type="pāda" n="d">ujjhaty ambudharodarasthitam apāṃ patyuḥ payaḥ kṣāratām</seg> //</l>
</lg>

<p>tad gamyatām yathāsukham iti bodhisattvenābhihitaḥ sa pakṣī taṃ mahātmānaṃ pradakṣiṇīkṛtya gaganatalam utpatya paribhraman dadarśa rudhirābhiraktanakhamukhaśmaśruṇā vyāghreṇopayujyamānamāṃsam upacitamedaḥpīvaraskandham abhinavamustāsvādanasurabhīkṛtavadanāntarālam avanitalotkiraṇamalinakuṭiladaṃṣṭrādvayam īṣatpaṅkopadigdhaśarīram anatidūrāvasthitagṛdhramaṇḍalaparivṛtam upāntatarunilīnamukharavāyasagaṇāvalokyamānaṃ varāhataruṇam | ālokya caivam acintayad yāvad ayaṃ vyāghraḥ kṛtāhāraparyāptir bhūtvā svanilayaṃ gacchati tāvad aham ekānte tiṣṭhāmīti sthitvā ca krameṇa |</p>

<lg xml:id="HJm_32.78">
<l><seg type="pāda" n="a">śārdūle pramanasi tatra labdhatṛptau</seg> <seg type="pāda" n="b">saṃgatyā svavasatim āgate salīlam</seg> </l>
<l><seg type="pāda" n="c">vārāhaṃ palam upayujya baddhamedaḥ</seg> <seg type="pāda" n="d">śyeno 'pi svanilayam ājagāma tūrṇam</seg> //</l>
</lg>

<lg xml:id="HJm_32.79">
<l><seg type="pāda" n="a">mṛgapatir api bhānau kiṃśukottaṃsarāge</seg> <seg type="pāda" n="b">sthitavati kanakādrer mūrdhni bhāsvanmayūkhe</seg> </l>
<l><seg type="pāda" n="c">taruviṭapakulāyālīnacañcadvihaṅga</seg><seg type="pāda" n="d">calitamṛdusaṭāntaḥ svaṃ nivāsaṃ jagāma</seg> //</l>
</lg>

<p>dṛṣṭvā ca tau kṣurakanakhavibhinnatanū tanūbhūtaceṣṭau mūrcchāvaśavinimīlitanayanau kapiśiśū duḥkhāyamānahṛdayo bhavatu salilābhiṣekeṇānayor mūrcchāpanodaṃ kariṣyāmīti vicintya |</p>

<lg xml:id="HJm_32.80">
<l><seg type="pāda" n="a">niruddham ambhastaṭasevibhir vibhir</seg> <seg type="pāda" n="b">nirantaram pallavavidrumair drumaiḥ</seg> </l>
<l><seg type="pāda" n="c">śanair upetāli kuśeśayāśayā</seg> <seg type="pāda" n="d">vyagāhatāpiñjarakesaraḥ saraḥ</seg> //</l>
</lg>

<lg xml:id="HJm_32.81">
<l><seg type="pāda" n="a">avagāhya ca tat saro mahad</seg> <seg type="pāda" n="b">drutam uttīrya vilambikesaraḥ</seg> </l>
<l><seg type="pāda" n="c">sa guhāntikam āgaman muhuś</seg> <seg type="pāda" n="d">caraṇanyāsavibhugnaśādvalam</seg> //</l>
</lg>

<lg xml:id="HJm_32.82">
<l><seg type="pāda" n="a">śitagṛdhranakhakṣatāṅgayor</seg> <seg type="pāda" n="b">atha śākhāmṛgaśāvayos tayoḥ</seg> </l>
<l><seg type="pāda" n="c">upari tvaritaṃ sa kesaraṃ</seg> <seg type="pāda" n="d">salilasrāvi dudhāva kesarī</seg> //</l>
</lg>

<lg xml:id="HJm_32.83">
<l><seg type="pāda" n="a">harikesaravārisicyamānau</seg> <seg type="pāda" n="b">gurumūrcchāpagamād upetasaṃjñau</seg> </l>
<l><seg type="pāda" n="c">udamīlayatāṃ vilocanāni</seg> <seg type="pāda" n="d">sphuritottānamukhau pravaṅgaśāvau</seg> //</l>
</lg>

<lg xml:id="HJm_32.84">
<l><seg type="pāda" n="a">gṛdhrātibhītaparivepitakātarāṅgau</seg> <seg type="pāda" n="b">tau tasthatur mṛgapateś caraṇāntam etya</seg> </l>
<l><seg type="pāda" n="c">ālolapallavamanoharayātha so 'pi</seg> <seg type="pāda" n="d">snehena tau rasanayā muhur ālileha</seg> //</l>
</lg>

<lg xml:id="HJm_32.85">
<l><seg type="pāda" n="a">vṛntacyutaṃ pariṇataṃ phalam ādayitvā</seg> <seg type="pāda" n="b">premṇā muhuḥ svatanayāv iva sāntvayitvā</seg> </l>
<l><seg type="pāda" n="c">khadyotadīpataralāṃ svaguhāṃ praviśya</seg> <seg type="pāda" n="d">suṣvāpa tau sa parirabhya sukhaṃ niśāyām</seg> //</l>
</lg>

<p>krameṇa ca parimlānamālatīkusumaśekharaparidhūsaraniśākaraparimucyamānapaścimadigbhāgāyāṃ svavasatisthānotthitamātrahariṇadaśanādaśyamānatṛṇāṅkurāyāṃ pūrvasaṃdhyāsaṃrajyamānasāgarasalilāyāṃ praviralībhavannakṣatragaṇāyāṃ kamalavanaprabodharamaṇīyatarasalilāśayāyāṃ taruviṭapāvataraṇacalitaśikhikalāpamanoharataravanāntarāyām apagatāyāṃ rātrau guhāsamīpatarulatākusumaparyantasaṃcāriṇībhir alikulāvalībhiḥ sādaram upagīyamāna ivāninditakarmāninditāṅgaḥ |</p>

<lg xml:id="HJm_32.86">
<l><seg type="pāda" n="a">tapane tapanīyakumbhavad</seg> <seg type="pāda" n="b">diśam ākrāmati śātamanyavīm</seg> </l>
<l><seg type="pāda" n="c">śanakaiḥ kapiśāvakānvitaḥ</seg> <seg type="pāda" n="d">sphuritālambisaṭo viniryayau</seg> //</l>
</lg>

<lg xml:id="HJm_32.87">
<l><seg type="pāda" n="a">atha gṛhītaphalaṃ phalalubdhakau</seg> <seg type="pāda" n="b">svatanayāv avalokayituṃ mudā</seg> </l>
<l><seg type="pāda" n="c">mṛgapater vasatiṃ drutam utsukaṃ</seg> <seg type="pāda" n="d">pravagayor mithunaṃ drutam āgamat</seg> //</l>
</lg>

<lg xml:id="HJm_32.88">
<l><seg type="pāda" n="a">upagataṃ gatamānamadodayo</seg> <seg type="pāda" n="b">mṛdupadaṃ mṛduvāk karuṇānvitam</seg> </l>
<l><seg type="pāda" n="c">kṛtanamaskṛti tan mithunaṃ hariḥ</seg> <seg type="pāda" n="d">kuśalapūrvam abhāṣata lokavit</seg> //</l>
</lg>

<lg xml:id="HJm_32.89">
<l><seg type="pāda" n="a">kapiśāvakayoḥ sarvam</seg> <seg type="pāda" n="b">yathāvṛttam anukramāt</seg> </l>
<l><seg type="pāda" n="c">tataś caramam ācakhyau</seg> <seg type="pāda" n="d">gṛdhrāpaharaṇaṃ tayoḥ</seg> //</l>
</lg>

<lg xml:id="HJm_32.90">
<l><seg type="pāda" n="a">atikrāntām atha śrutvā</seg> <seg type="pāda" n="b">vyāpadaṃ putrayoḥ śucā</seg> </l>
<l><seg type="pāda" n="c">gṛdhrakṣatāni gātrāṇi</seg> <seg type="pāda" n="d">tayoḥ paspṛśatuḥ kapī</seg> //</l>
</lg>

<lg xml:id="HJm_32.91">
<l><seg type="pāda" n="a">ūcatuś cedam ārdrārdraṃ</seg> <seg type="pāda" n="b">stutiyuktaṃ mṛgādhipam</seg> </l>
<l><seg type="pāda" n="c">bhavatā rakṣatā putrāv</seg> <seg type="pāda" n="d">āvām api surakṣitau</seg> //</l>
</lg>

<lg xml:id="HJm_32.92">
<l><seg type="pāda" n="a">tanvan dharmakathāgaṅgāṃ</seg> <seg type="pāda" n="b">cihnito guṇasānubhiḥ</seg> </l>
<l><seg type="pāda" n="c">yaśastuhinasaṃchanno</seg> <seg type="pāda" n="d">jaṅgamas tvaṃ himācalaḥ</seg> //</l>
</lg>

<lg xml:id="HJm_32.93">
<l><seg type="pāda" n="a">ye na mānti tanor antar</seg> <seg type="pāda" n="b">asaṃkhyā bhavato guṇāḥ</seg> </l>
<l><seg type="pāda" n="c">manye kesaratāṃ prāpya</seg> <seg type="pāda" n="d">te 'mī bahir avasthitāḥ</seg> //</l>
</lg>

<lg xml:id="HJm_32.94">
<l><seg type="pāda" n="a">stimitam udadheḥ kṣubhṇāty ambhaḥ patatripatiḥ patañ</seg> <seg type="pāda" n="b">jaladapaṭalacchannasyendoḥ prasarpati na dyutiḥ</seg> </l>
<l><seg type="pāda" n="c">tava punar aghavyucchedinyāṃ sthitau sthitam anyatāṃ</seg> <seg type="pāda" n="d">na tu gamayituṃ cetaḥ śuddhaṃ rajastamasī kṣame</seg> //</l>
</lg>

<lg xml:id="HJm_32.95">
<l><seg type="pāda" n="a">pālayitvā sutāv etāv</seg> <seg type="pāda" n="b">āvayor yac chubhaṃ tvayā</seg> </l>
<l><seg type="pāda" n="c">prāptaṃ tenātimahatā</seg> <seg type="pāda" n="d">labhasva prārthitaṃ phalam</seg> //</l>
</lg>

<lg xml:id="HJm_32.96">
<l><seg type="pāda" n="a">tad imāv upagṛhya putrakau</seg> <seg type="pāda" n="b">bhavatā yatnavatābhipālitau</seg> </l>
<l><seg type="pāda" n="c">bahubandhuparītagahvarāṃ</seg> <seg type="pāda" n="d">vasatiṃ yāva vanāntare nijām</seg> //</l>
</lg>

<lg xml:id="HJm_32.97">
<l><seg type="pāda" n="a">tena proktau yātam ity utsukau tau</seg> <seg type="pāda" n="b">kṛtvā bhaktyā vandanāṃ tasya sādhoḥ</seg> </l>
<l><seg type="pāda" n="c">śāntasthānāt putrakārūḍhapṛṣṭhau</seg> <seg type="pāda" n="d">mandaṃ mandaṃ jagmatuḥ kānanāntam</seg> //</l>
</lg>

<lg xml:id="HJm_32.98">
<l><seg type="pāda" n="a">yātoḥ pitroḥ pṛṣṭhamadhyādhirūḍhau</seg> <seg type="pāda" n="b">lagnau gāḍhaṃ skandharomṇāṃ samūhe</seg> </l>
<l><seg type="pāda" n="c">vyāvartyeṣal locanāny utsukau tau</seg> <seg type="pāda" n="d">bhūyo bhūyo dṛṣṭavantau mṛgendram</seg> //</l>
</lg>

<lg xml:id="HJm_32.99">
<l><seg type="pāda" n="a">taṃ nikṣepaṃ sarvanikṣepasāraṃ</seg> <seg type="pāda" n="b">sāraprajñāgocaraḥ so 'rpayitvā</seg> </l>
<l><seg type="pāda" n="c">skandhād bhāraṃ sthāpayitveva bhūmau</seg> <seg type="pāda" n="d">khedacchedād bhūyasīṃ prītim āpa</seg> //</l>
</lg>

<lg xml:id="HJm_32.100">
<l><seg type="pāda" n="a">nānyat kaṣṭataraṃ kiṃcit</seg> <seg type="pāda" n="b">prāṇinikṣepadhāraṇāt</seg> </l>
<l><seg type="pāda" n="c">pratyarpaṇāc ca tasyaiva</seg> <seg type="pāda" n="d">nānyad asti sukham nṛṇām</seg> //</l>
</lg>

<p>tad evaṃ tena bhagavatā tiryaggatāv api vartamānena suciram abhirakṣitaḥ prāṇinikṣepaḥ | tadavasthenāpi ca prajñāparicayaḥ kṛta iti vicintya</p>

<lg xml:id="HJm_32.101">
<l><seg type="pāda" n="a">yas tena dharmanikṣepo</seg> <seg type="pāda" n="b">nikṣiptaḥ sādhu tāyinā</seg> </l>
<l><seg type="pāda" n="c">pālanīyaḥ sa yuṣmābhir</seg> <seg type="pāda" n="d">atyantaṃ sukham icchubhiḥ</seg> //</l>
</lg>

<trailer>|| iti siṃhajātakam ||</trailer>
</div>

<div type="jātaka" n="35">
<head>35. Śākyasiṃha</head>

<lg xml:id="HJm_35.1" n="HJm_35.1*">
<l>vijahati divyam api sukhaṃ tribhuvanahitakāmyayā mahātmānaḥ /</l>
<l>paraduḥkhaṃ hi garīyo duḥkhayati dayāvatāṃ cetaḥ //</l>
</lg>

<p>tadyathānuśrūyate
sakalapāramitādhigamāt pratyāsannabodhiḥ svaprabhayāvabhāsitāṅgaḥ kadācid bodhisattvas tuṣitabhavane samudapādi | sa ca mahātmā tannivāsināṃ devānāṃ dharmyayā kathayā sanmārgam abhiprakāśyaivam acintayat | kṛtayuge hi dharmaparāyaṇo lokaḥ sukham avatāryate satpatham | asmiṃs tu kaliyuge madamānalobharāgadveṣamohavaśīkṛtāḥ prāṇinaḥ sukhalavamohitātmāno durgatiparāyaṇāḥ | tan mayā yuktaṃ bodhim avagamya saṃsārāj jagad uddhartum iti | madhyadeśe ca śraddhāviśuddhamanā lokaḥ | yaś caiṣa śuddhodanaḥ kapilavastuni mahānagare narapatir ayam atīva saccaritena maharṣīn apy atiśete | tad asyaivāgramahiṣyā māyāyāḥ kukṣau janmaparigrahaṃ kariṣyāmīti vicintya niśi suptāyāḥ svapne |</p>

<lg xml:id="HJm_35.2">
<l><seg type="pāda" n="a">kṛtvā himādridhavalaṃ guruṣaḍviṣāṇaṃ</seg> <seg type="pāda" n="b">dānādhivāsitamukhaṃ dviradasya rūpam</seg> </l>
<l><seg type="pāda" n="c">śuddhodanasya vasudhādhipater mahiṣyāḥ</seg> <seg type="pāda" n="d">kukṣiṃ viveśa sa jagadvyasanakṣayāya</seg> //</l>
</lg>

<p>atha devī mahāmāyā rājñe taṃ svapnaṃ nivedayāmāsa | deva svapne kila mamādya śaradambudharāvadātaḥ ṣaḍdanto gajendro dakṣiṇaṃ kukṣiṃ bhittvodaraṃ praviṣṭa iti | tataḥ sa rājā taṃ svapnaṃ svapnaphalavidāṃ dvijātīnāṃ purastād varṇayāmāsa | te ca brāhmaṇās tam ūcuḥ | mahārāja cakravartī te putro bhaviṣyatīti | sa ca rājā pratītamanās tān dvijātīn satkṛtya visasarja |</p>

<lg xml:id="HJm_35.3">
<l><seg type="pāda" n="a">sāntaḥpurajanā devī</seg> <seg type="pāda" n="b">kadācid atha lumbinīm</seg> </l>
<l><seg type="pāda" n="c">jagāmānumate rājñaḥ</seg> <seg type="pāda" n="d">saṃbhūtottamadohadā</seg> //</l>
</lg>

<lg xml:id="HJm_35.4">
<l><seg type="pāda" n="a">śākhām ālambamānāyāḥ</seg> <seg type="pāda" n="b">puṣpabhārāvalambinīm</seg> </l>
<l><seg type="pāda" n="c">devyāḥ kukṣiṃ vibhidyāśu</seg> <seg type="pāda" n="d">bodhisattvo viniryayau</seg> //</l>
</lg>

<lg xml:id="HJm_35.5">
<l><seg type="pāda" n="a">taṃ jātamātram atha kāñcanayūpagauraḥ</seg> <seg type="pāda" n="b">prītaḥ sahasranayanaḥ śanakair agṛhṇāt</seg> </l>
<l><seg type="pāda" n="c">māndārapuṣpanikaraiḥ saha tasya mūrdhni</seg> <seg type="pāda" n="d">khān nirmale ca vinipetatur ambudhāre</seg> //</l>
</lg>

<lg xml:id="HJm_35.6">
<l><seg type="pāda" n="a">saṃsthāpito balabhidā jagadekanātho</seg> <seg type="pāda" n="b">dhīraḥ krameṇa bhuvi saptapadāni gatvā</seg> </l>
<l><seg type="pāda" n="c">atyadbhutāṃ giram imāṃ nijagāda śāntāṃ</seg> <seg type="pāda" n="d">janmedam antyam iti me tamasām abhāvāt</seg> //</l>
</lg>

<lg xml:id="HJm_35.7">
<l><seg type="pāda" n="a">tasya prabhātha muṣitāśiśirāṃśudīptiḥ</seg> <seg type="pāda" n="b">śāntātmano vasumatīm avabhāsayantī</seg> </l>
<l><seg type="pāda" n="c">iddhaiḥ pataṅgaśaśinoḥ kiraṇair abhedyaṃ</seg> <seg type="pāda" n="d">bhīmāndhakāranarakeṣu tamo bibheda</seg> //</l>
</lg>

<p>ayam ayam mahātmā dharmarājo 'bhiṣikta iti pramuditamanobhir amaraiś cāmbaratale dundubhayo 'bhijaghnire | śibikām cādhiruhya devī bodhisattvam ādāya svabhavanam agamat | athātyadbhutavismitamanāḥ śuddhodanaḥ sarvabandhanamokṣaṃ kārayitvā samucchritadhvajapatākavicitravipaṇimārgam atisurabhigandhodakokṣitavasudhātalam abhinavakusumopahāraśabalarathyāntaraṃ kapilavastunagaram akārayat |</p>

<lg xml:id="HJm_35.8">
<l><seg type="pāda" n="a">śabalahariṇakṛtticchāditaskandhadeśaṃ</seg> <seg type="pāda" n="b">nicayam analabhāsām udvahantam jaṭānām</seg> </l>
<l><seg type="pāda" n="c">asitam anasitānāṃ karmaṇām saṃnidhānaṃ</seg> <seg type="pāda" n="d">kṣitipatir aśṛṇot khād āpatantaṃ janebhyaḥ</seg> //</l>
</lg>

<p>atha sa rājābhyutthāya taṃ maharṣiṃ viditabodhisattvajanmānaṃ praviśantam abhigamyābhivādyārghapradānādinā ca satkāreṇa satkṛtya kṛtāsanaparigrahaṃ cainaṃ kuśalaṃ pṛṣṭvā dhātryaṅkagataṃ bodhisattvaṃ darśayann uvāca | bhagavan dṛśyatāṃ tāvad ayaṃ me tanayaḥ kiṃ dīrghāyuḥ syād iti | athāsito bodhisattvam ālokya caivam acintayat |</p>

<lg xml:id="HJm_35.9">
<l><seg type="pāda" n="a">yathāyaṃ lakṣaṇaiḥ spaṣṭair</seg> <seg type="pāda" n="b">bhūṣaṇair iva bhūṣitaḥ</seg> </l>
<l><seg type="pāda" n="c">jagadduḥkhāpanodāya</seg> <seg type="pāda" n="d">tathā buddho bhaviṣyati</seg> //</l>
</lg>

<lg xml:id="HJm_35.10">
<l><seg type="pāda" n="a">yadāyaṃ bhavitā buddho</seg> <seg type="pāda" n="b">yāsyāmi maraṇaṃ tadā</seg> </l>
<l><seg type="pāda" n="c">śroṣyanty asmāt kathāṃ dharmyāṃ</seg> <seg type="pāda" n="d">ye te dhanyāḥ śarīriṇaḥ</seg> //</l>
</lg>

<lg xml:id="HJm_35.11">
<l><seg type="pāda" n="a">iti cintayatas tasya</seg> <seg type="pāda" n="b">maharṣeḥ śuddhacetasaḥ</seg> </l>
<l><seg type="pāda" n="c">nayane natapakṣmāgre</seg> <seg type="pāda" n="d">babhūvatur udaśruṇī</seg> //</l>
</lg>

<p>atha śuddhodanaḥ sāśrunayanam asitam avalokya sasaṃbhramam uvā-
ca | niyatam ayam alpāyuḥ | tena bhagavān sāśrulocanaḥ samvṛttaḥ | kaṣṭam avikasitam eva me tanayakamalam idam antakadviradapatir unmūlayiṣyati | asito 'bravīt | alam alaṃ mahārāja śokena | aham ātmānam anuśocāmi | yadāyaṃ viṣayān utsṛjya jarāmaraṇagrastān dehino 'valokya saṃvignamanās tapovanaṃ gatvā buddho bhaviṣyati tadāhaṃ pañcatvam upayāsyāmīty ato mama śokena sāśrum idaṃ cakṣuḥ kṛtam ity abhidhāya gate tasmin maharṣau siddhārtha iti nāma bodhisattvasya kṛtvācireṇaiva kālena gurusakāśād adhigatasarvavijñānasya tasya sadṛśāt kulād yaśodharāṃ nāma varayitvā vadhūm ānināya | katham ayaṃ jarāmaraṇarogānabhijña eva me tanayaḥ syād iti vicintya śuddhodano 'ntarbhavana evāntaḥpuramadhyavartinam avicchinnanṛttagītāvalokanaśravaṇaparāyaṇaṃ bodhisattvaṃ kārayāmāsa | sa ca yaśodharāyāṃ rāhulaṃ nāma tanayaṃ janayitvā kadācid gītopanibaddhāni pramadavanāni śrutvā bahirniṣkramaṇāya buddhiṃ kṛtvā pitrābhyanujñāto rathavaram adhiruhya kṛtaśobhāṃ kapilavastuvīthīm ālokayan paricacāra |</p>

<lg xml:id="HJm_35.12">
<l><seg type="pāda" n="a">śrutvātha taṃ parijanān nayanābhirāmaṃ</seg> <seg type="pāda" n="b">sākṣān manobhavam iva śravaṇāyatākṣam</seg> </l>
<l><seg type="pāda" n="c">taddarśanaṃ prati samutsukamānasānāṃ</seg> <seg type="pāda" n="d">ceṣṭā babhūva vividhā nagarāṅganānām</seg> //</l>
</lg>

<p>atha kācid asamāptamaṇḍanārdratilakābhyalaṃkṛtalalāṭamadhyā śravaṇaparicyutakuvalayotthāyāñjitaikavilocanā gṛhītaśalākena kamalānukāriṇā hastena paśyainam anaṅgānukāriṇam kumāraṃ gacchantam iti sakhyai darśayāmāsa | kācit punar aho bhāgyavatī yaśodharā yāsya dharmacāriṇīti vicintya ciram enaṃ stimitanayanāpaśyat | aparā punaḥ karadvayāvalambitagavākṣastambhaśālabhañjikeva bhṛśam aśobhata | kim evaṃ rājaputradarśanakutūhalād atitvaritaṃ gacchasi | samutkṣipainam ardhabaddhaṃ stanataṭāt patantaṃ hāram ayaṃ tvam aho capaleti bruvāṇaḥ kupito gurujanaḥ paśyati | kim iti nirvrīḍāsīti kācid aparām upālabdhavatī | kācit punar gurupayodharaikadeśe saṃsparśenārdhāpāvṛtaṃ kapāṭam anujagrāheva | naikākinyās tavaiva kumāradarśanakutūhalaṃ dīyatām tāvad antaram aham api kutūhalavatī rājaputraṃ draṣṭukāmā kācid ity abhāṣata |</p>

<lg xml:id="HJm_35.13">
<l><seg type="pāda" n="a">kumāraṃ draṣṭukāmānāṃ</seg> <seg type="pāda" n="b">tāsām iti visarpaṇāt</seg> </l>
<l><seg type="pāda" n="c">mekhalānūpuradhvāno</seg> <seg type="pāda" n="d">bhavaneṣu vyatanyata</seg> //</l>
</lg>

<lg xml:id="HJm_35.14">
<l><seg type="pāda" n="a">gacchan narendratanayo 'tha pathi krameṇa</seg> <seg type="pāda" n="b">daṇḍārpitapracalapāṇim apetakāntim</seg> </l>
<l><seg type="pāda" n="c">vṛddhaṃ vyalokayad atīva sitottamāṅgaṃ</seg> <seg type="pāda" n="d">śuddhādhivāsaparinirmitam ānatāṅgam</seg> //</l>
</lg>

<p>atha bodhisattvaḥ sārathim apṛcchat kathaya tāvat kaḥ punar ayam āropitadhanurānataparidurbalāṅgaḥ pariṇatakāśakusumasitaśirasijaḥ śiraḥprakampeṇa kim api pralayann ivālokyate | sārathir uvāca | kumāra jarā nāma sarvalokavyāpinī śarīrendriyapāṭavahāriṇī madanakathātiraskaraṇī kupiteva yūnām yauvanamadam utsārayati yayaiṣa imām avasthāṃ nīta iti | atha sa mahātmā punar uvāca | yadi jarā tāruṇyam evaṃ vināśayati kā nāma ratir asmin pariṇāmini dehe | sūta uvāca | kumāra na kevalaṃ jarā vyādhir api dhātukṣobhasaṃbhūto dehināṃ mahān anarthaḥ | tato 'paro mṛtyur nāma sarvakriyāpaharaṇapaṭur anarthataro yaḥ paricintyamāno 'pi śarīriṇāṃ mahad duḥkham utpādayati | bodhisattva uvāca |</p>

<lg xml:id="HJm_35.15">
<l><seg type="pāda" n="a">tribhir imair anubaddham aho jagan</seg> <seg type="pāda" n="b">maraṇarogajarāribhir anvaham</seg> </l>
<l><seg type="pāda" n="c">mahati nāma bhaye sati dāruṇe</seg> <seg type="pāda" n="d">katham idam viṣayaikaparāyaṇam</seg> //</l>
</lg>

<lg xml:id="HJm_35.16">
<l><seg type="pāda" n="a">iti nivartaya sūta rathaṃ laghu</seg> <seg type="pāda" n="b">vraja gṛhāya punaḥ kim ihāsyate</seg> </l>
<l><seg type="pāda" n="c">maraṇarogajarāpariśaṅkino</seg> <seg type="pāda" n="d">mama bhaviṣyati nopavane ratiḥ</seg> //</l>
</lg>

<p>atha rājā saṃvignamanasaṃ bodhisattvaṃ śrutvā tāṃ cāsitasya vācam anusmṛtya bhaviṣyattanayaviyogāśaṅkitamanāḥ sārathaye saṃdideśa | pramadavanam eva kumāro netavya iti | sa ca sārathiḥ prasabham enam upavanam eva praviśyābhihitavān | draṣṭum arhaty āyuṣmān iha hi |</p>

<lg xml:id="HJm_35.17">
<l><seg type="pāda" n="a">kiṃcit kiṃcit kusumahasitavyaktiśobhāvatīnāṃ</seg> <seg type="pāda" n="b">mandaṃ mandaṃ malayamarutā sarpatā nartitānām</seg> </l>
<l><seg type="pāda" n="c">ābhānty āsām upavanalatākanyakānāṃ vijihmāḥ</seg> <seg type="pāda" n="d">paryanteṣu bhramadalikulaśreṇiveṇyaḥ kvaṇantyaḥ</seg> //</l>
</lg>

<p>atha bodhisattvo rathād avatīrya jarāmaraṇarogacintāparyākulamatir antaḥśalya iva dviradapatir ity abravīt |
dhairyacchidas</p>

<lg xml:id="HJm_35.18">
<l><seg type="pāda" n="a">tanudhiyām virasāvasānāḥ</seg> <seg type="pāda" n="b">śāntātmabhiḥ parihṛtā bhujagā ivogrāḥ</seg> </l>
<l><seg type="pāda" n="c">yūno 'pi manmathaparasya jagatsapatnāḥ</seg> <seg type="pāda" n="d">paryākulaṃ na hi mano viṣayā haranti</seg> //</l>
</lg>

<p>atha sa rājā nṛttagītakuśalāḥ prakāśāṅganā bodhisattvahṛdayāpakarṣaṇāya tad upavanam prāhiṇot | tāś ca kumāram abhigamya madajanitaprāgalbhyās tāṃ tāṃ ceṣṭām āviścakruḥ | atha kācid enam uktavatī paśya kumāra |
vānty</p>

<lg xml:id="HJm_35.19">
<l><seg type="pāda" n="a">ete malayānilāḥ surabhayaḥ puṣpadrumākampinaś</seg> <seg type="pāda" n="b">cūtasya bhramaraḥ pradakṣiṇayati prodbhedinīṃ mañjarīm</seg> </l>
<l><seg type="pāda" n="c">cāpāropaṇadīrghasūtrakam imaṃ svasthaṃ tvayā sthīyate</seg> <seg type="pāda" n="d">śaṅke codayatīti puṣpadhanuṣaṃ tāradhvaniḥ kokilaḥ</seg> //</l>
</lg>

<p>api ca |</p>
<lg xml:id="HJm_35.20" n="HJm_35.20*">
<l>svarajaḥkṛtāṅgarāgā bālā sahakāramañjarīkanyā /</l>
<l>bhramaravareṇa bhramatā kṣaṇam iva parihīyate tanvī //</l>
</lg>

<p>aparā punar enam uvāca |</p>

<lg xml:id="HJm_35.21">
<l><seg type="pāda" n="a">śilīmukhaṃ bhuktalatāvadhūjanaṃ</seg> <seg type="pāda" n="b">vilokya tatpuṣparajovidhūsaram</seg> </l>
<l><seg type="pāda" n="c">samīraṇākampitabālapaṅkajā</seg> <seg type="pāda" n="d">muhur muhus tarjayatīva padminī</seg> //</l>
</lg>

<p>kācit tv enam abravīt |</p>

<lg xml:id="HJm_35.22">
<l><seg type="pāda" n="a">gacchāmy ahaṃ tava kṛte kusumāni yāvad</seg> <seg type="pāda" n="b">etāni sūkṣmamakarandanirantarāṇi</seg> </l>
<l><seg type="pāda" n="c">maddṛṣṭibādhinam aśāntagatidvirephaṃ</seg> <seg type="pāda" n="d">dūrāt kumāra vinivāraya tāvad eva</seg> //</l>
</lg>

<p>aparā punaḥ sahāsam abhitaḥ sthitvainam abhyadhāt |</p>

<lg xml:id="HJm_35.23">
<l><seg type="pāda" n="a">ādhūtaṃ bakulajyayā madhukaravyādhūtakiñjalkayā</seg> <seg type="pāda" n="b">vinyasyorasi śaṅkhabhaṅgadhavalacchāyaṃ dhanuḥ kausumam</seg> </l>
<l><seg type="pāda" n="c">gāmbhīryād avadhīrayantam abalās tvām ājighāṃsuḥ smaraḥ</seg> <seg type="pāda" n="d">pauṣpaṃ bāṇam ṛjūkaroti niyataṃ saṃmīlitaikekṣaṇaḥ</seg> //</l>
</lg>

<p>bodhisattva uvāca | alam alaṃ bhaginya ebhir asatpralāpaiḥ | na khalu mama saṃvigne manasi saliladhārā iva hutabhuji śṛṅgārakathāḥ samavakāśam adhunā labhante |</p>

<lg xml:id="HJm_35.24">
<l><seg type="pāda" n="a">bhaginya iti tat tasya</seg> <seg type="pāda" n="b">niśamya vacanaṃ striyaḥ</seg> </l>
<l><seg type="pāda" n="c">mukhāni namayāmāsus</seg> <seg type="pāda" n="d">trapayā tyaktavibhramāḥ</seg> //</l>
</lg>

<lg xml:id="HJm_35.25">
<l><seg type="pāda" n="a">hrītaṃ tad yuvatikadambakaṃ viditvā</seg> <seg type="pāda" n="b">saṃvignaṃ nṛpatanayaṃ ca śuddhabuddhim</seg> </l>
<l><seg type="pāda" n="c">tūṇīre niyatam iṣūn nidhāya pauṣpān</seg> <seg type="pāda" n="d">savrīḍaṃ dhanur avatāritaṃ smareṇa</seg> //</l>
</lg>

<p>atha bodhisattvas tatra pramadavane ratim alabhamāno 'stam upeyuṣi savitari rathavaram adhiruhya tāś cāṅganā bhavanam ājagmuḥ | tato bodhisattvaḥ śṛṅgārakathām avamanyamānaḥ śayanatale viniviśya jarāmaraṇarogān eva manasi nidhāya cintāparo babhūva | tataḥ śuddhāvāsais tasya mahātmanaḥ saṃvejanāya śayanapālikānām sadya eva nidrāvaktavyatā kriyate sma | tatra ca kāsāṃcid aviralaśabdaśvāsavaśaprakāśadaśanāni vigalitalālālavavyāptaparyantāni vadanāny abhūvan | anparāsāṃ ca kuṭṭimatalaparyastāni praśithilavigalitadukūlatayā pravyaktorūṇi payodharoparivyavakīrṇahārāṇi nikṣiptaviṣamabhujalatāni mṛtānām iva śarīrāṇy āsan | aparā ca murajapuṣkaraviniveśitadviguṇabāhūpadhānavinihitānanā viṣṭarād vinipatya tathaiva śiṣye | kasyāścin nidrāpahṛtāṅguliyatnāt karād adharaviśliṣṭaprathamarandhraḥ pramadānayanatārakānīlo vaṃśaḥ papāta | <sic>dviradaviloḍitānām iva kamalinīnāṃ vividhāvasthaṃ tāsāṃ ca rūpam ālokya hasitam iva yaṣṭipradīpaiḥ</sic> | atha bodhisattvas tāsām yuvatīnāṃ nindāṃ kṛtvābhyutthāya niṣkramya cchandakam utthāpyovāca |</p>

<lg xml:id="HJm_35.26">
<l><seg type="pāda" n="a">imaṃ samuttartumanā bhavārṇavaṃ</seg> <seg type="pāda" n="b">tapovanaṃ gantum ahaṃ samudyataḥ</seg> </l>
<l><seg type="pāda" n="c">atas tvam asmadvyavasāyasiddhaye</seg> <seg type="pāda" n="d">mahājavaṃ kanthakam aśvam ānaya</seg> //</l>
</lg>

<p>chandakaś ca śuddhādhivāsaiś codyamānas tad rājaśāsanam anādṛtya tatheti pratiśrutya vāmakakṣyāvinihitāsiḥ kanthakam aśvavaram āninā-
ya | bodhisattvādhirūḍhaṃ tam aśvaṃ paścād vadhryāvalambinā cchandakena saha yakṣakumārāḥ karatalavinihitakhuraṃ prabhātasamaye nabhasā maharṣer arāḍasyāśramasamīpam avatārayāmāsur iti |</p>

<lg xml:id="HJm_35.27">
<l><seg type="pāda" n="a">atha vyudasyābharaṇāni vigrahāt</seg> <seg type="pāda" n="b">sa bhāsitāni sphuṭaratnatejasā</seg> </l>
<l><seg type="pāda" n="c">taraṅginaḥ kokilakaṇṭhamecakāṃś</seg> <seg type="pāda" n="d">cakarta khaḍgena śanaiḥ śiroruhān</seg> //</l>
</lg>

<lg xml:id="HJm_35.28">
<l><seg type="pāda" n="a">taṃ chandakaḥ samavalokya nirastabhūṣaṃ</seg> <seg type="pāda" n="b">svacchaṃ jalāśayam ivāpahṛtāravindam</seg> </l>
<l><seg type="pāda" n="c">saṃtāpitaḥ prabalaśokahutāśanena</seg> <seg type="pāda" n="d">muktānibhān nayanavārikaṇān mumoca</seg> //</l>
</lg>

<p>bodhisattva uvāca | na khalu dharmonmukhe suhṛdi svajane vā tapovanābhiprasthite viṣādaṃ kartum arhati sajjanaḥ | tad gaccha mama gurujanam evaṃ brūhi |</p>

<lg xml:id="HJm_35.29">
<l><seg type="pāda" n="a">athaveyam tanuḥ kṣīṇā</seg> <seg type="pāda" n="b">tīvreṇa tapasā mama</seg> </l>
<l><seg type="pāda" n="c">mayā vā tat padaṃ labdhaṃ</seg> <seg type="pāda" n="d">yad dṛṣṭaṃ tattvadarśibhiḥ</seg> //</l>
</lg>

<p>chandakaś ca tatheti bodhisattvam abhipraṇamyāśvam ābharaṇāni cādāya krameṇa nagaram āgamya taṃ bodhisattvasaṃdeśaṃ narapataye nivedayāmāsa | śrutvā ca tasya viniścayaṃ sahāntaḥpureṇa śuddhodano bahuvidhaṃ vilalāpa | bodhisattvaś ca lubdhakarūpadhāriṇo devaputrāt svena śaśikiraṇarucinā vasanayugena kāṣāye vāsasī krītvā paridhāya śanaiḥ śanair arāḍasyāśramaṃ jagāma | dṛṣṭvā ca bodhisattvam āgacchantam arāḍaḥ svāgataṃ svāgatam ity abhidhāya svam uṭajam ānīya vetrāsane samupaveśya kuśalapūrvakam ālāpaṃ cakāra | tato bodhisattvas tam apṛcchat |</p>

<lg xml:id="HJm_35.30">
<l><seg type="pāda" n="a">kīdṛśo bhavatām dharmaḥ</seg> <seg type="pāda" n="b">katham vā so 'dhigamyate</seg> </l>
<l><seg type="pāda" n="c">tattvaṃ me draṣṭukāmāya</seg> <seg type="pāda" n="d">vaktum arhati sattamaḥ</seg> //</l>
</lg>

<p>arāḍa uvāca | śrotum arhati mahābhāga iti | prakṛtivikārayor janmajarāmṛtyavas tattvam ity abhihitam | prakṛtiś ca pañca mahābhūtāny ahaṃkāro vyaktaṃ ceti | vikāraś cendriyāṇi tadarthāś ca pāṇipādavākpāyūpasthaṃ mana ity asya kṣetraṃ vijānāti | tat kṣetrajña ity abhidhīyate | kṣetrajñaṃ cātmānam avacakṣate tattvavidaḥ | yac cotpādāvasānān maraṇadharmātmakaṃ tad vyaktam iti boddhavyam avyaktam etadviparyayād iti | ajñānaṃ karma tṛṣṇā ca saṃsārahetavo vijñeyāḥ | tritaye cāvasthito jantur na sattvam atikramya vartate | vipratyayāhaṃkārasaṃdehābhisaṃplavāviśeṣānupāyasaṅgābhyavapātāḥ | vipratyayo nāma viparītapravartanam | aham abhidadhāmy ahaṃ vedmīty evamādy ahaṃkāraḥ | yas tv asaṃdigdhān api bhāvān mṛtpiṇḍavad ekībhāvena paśyati sa saṃdeha iti mantavyaḥ | yad eva cāhaṃ tāny evāmūni manobuddhikarmāṇi | yaś caiṣa gaṇaḥ so 'ham ity abhisaṃplavam udāharanti | aviśeṣaḥ punaḥ pratibuddhāpratibuddhayor aviśeṣajñatā prakṛtīnāṃ ca so 'viśeṣa iti boddhavyaḥ | svāhākāravaṣaṭkāraprokṣaṇābhyukṣaṇādayo hy anupāya iti boddhavyaḥ | yatra vastuni saktim upety amedhā manovāgbuddhikarmabhiḥ so 'bhiṣvaṅga ity abhidhīyate | mamedam asyāham iti yad duḥkham abhimanyate so 'bhyavapātaḥ | prāṇināṃ saṃsārahetur ālasyaṃ nāma | tamo moho mṛtyujanmanī | mahāmohaḥ kāma iti saṃjñitaḥ | tāmisraṃ ca krodha ity avagamyatām | viṣādaḥ punar andhatāmisram abhidhīyate | anayāvidyayā pañcaparvayā bāliśo baddhamanā jātyādau mahati duḥkhe punaḥ punar āvartate | tatra cāhaṃ draṣṭā śrotā mantā kāryakāraṇaṃ cety evam avagamya saṃsāre paribhramati | ebhiś ca hetubhir janmasrotaḥpravṛttir dṛṣṭā hetvabhāvāj janmābhāva iti | tatra ca mokṣakāmaḥ pratibuddhāpratibuddhau vyaktāvyakte ca jānīyāt | etac catuṣṭayam avagamya kṣetrajñaḥ sarvaduḥkhanirmuktaḥ padam akṣaram avāpnotīti |</p>

<lg xml:id="HJm_35.31">
<l><seg type="pāda" n="a">tyaktvādito bhavanibandhanam ādibījam</seg> <seg type="pāda" n="b">ādāya liṅgam apavṛttasukhābhilāṣaḥ</seg> </l>
<l><seg type="pāda" n="c">saṃtoṣavān padam anuttamam āptukāmaḥ</seg> <seg type="pāda" n="d">śīlaṃ viśuddham upagṛhya vased vanānte</seg> //</l>
</lg>

<p>paścāc ca rāgavairāgyaprabhave bhayakṣeme viditvā nigṛhya sarvendriyagrāmaṃ manaḥśamam ālambya tataḥ kāmebhyo viviktaṃ vyāpādādibhyaś ca vivekajaṃ prathamaṃ dhyānaṃ savitarkam āpnoti | sa caivaṃvidhena kāmadveṣavigarhiṇā śamenānvito brahmalokam adhigacchati | tāṃś ca vitarkān manaḥsaṃkṣobhakarān avetya tadvirahitaṃ prītisukhātmakaṃ dvitīyaṃ dhyānam āsādayati | tayā ca prītyā hriyamāṇamanā deveṣv ābhāsvareṣūpapadyate | yaḥ punas tasmāt prītisukhāc cittam uccālayati sa tṛtīyaṃ sukhaprītirahitaṃ dhyānam āpnoti | tat tṛtīyadhyānanimagnamanāś ca śubhakṛtsneṣv amareṣu janma pratilabhate | tādṛśaṃ ca sukham āsādya yo vyapekṣāṃ karoti sa caturthaṃ sukhaduḥkhavirahitaṃ dhyānam upalabhate | tac ca dīrghatvād āyuṣaḥ kecin muktim evādhyavasyanti | kasmāt sukhaduḥkhavicchedāc cetasaś cāvyāpārāt | asya ca dhyānasya bṛhatphalair devaiḥ sāmānyaṃ phalam ācakṣate vidvāṃsaḥ | tasmāc ca samādher vyutthitaḥ śarīriṇāṃ doṣān ālokya śarīravinivṛttihetor jñānam adhigacchati | tad api ca dhyānam apahāya viśeṣakāṅkṣī rūpād api virajyate | yāni cāsmin duḥkhāni śarīre vidyante tāny ādau buddhyā samavalokayaṃs tato ghaneṣv api dravyeṣv ākāśādhimuktim utpādayati | ākāśagataṃ cātmānam abhisaṃkṣipyānantam ākāśam ālokayan viśeṣād adhigamād ātmakauśalād ātmānam ātmani saṃkṣipya kiṃcin nāstīty ākiṃcanya iti saṃjñām upagataḥ śarīravirahān mukta ity abhidhīyate | bodhisattva uvāca |</p>

<lg xml:id="HJm_35.32">
<l><seg type="pāda" n="a">yadi cetayitāsty eva</seg> <seg type="pāda" n="b">kuto muktir bhaviṣyati</seg> </l>
<l><seg type="pāda" n="c">tasmin sati pravartante</seg> <seg type="pāda" n="d">kuśalākuśalakriyāḥ</seg> //</l>
</lg>

<p>yathā ca salilabhūmivirahān na bījaṃ kenacit pravirūḍham ālokitaṃ tatpratyayāc ca dṛṣṭaṃ virohad evam ātmāpi gṛhītavyaḥ | karmājñānatṛṣṇātyāgāc ca yo niścīyate mokṣaḥ sati cātmani tatparityāgam nopalabhāmahe | tadaparityāgāc ca kuto mokṣa ity ahaṃkāraparityāgaś ca saty ātmani kuto bhavet | sati cāhaṃkāre sthitam evedaṃ janmasrotasīty abhidhāya |</p>

<lg xml:id="HJm_35.33">
<l><seg type="pāda" n="a">arāḍasyāśramāt tasmān</seg> <seg type="pāda" n="b">niṣkramya sa mahāmatiḥ</seg> </l>
<l><seg type="pāda" n="c">tapobhir duṣkarais tīvraiḥ</seg> <seg type="pāda" n="d">śoṣayāmāsa vigraham</seg> //</l>
</lg>

<p>nānena tapasā tattvādhigamo bhavatīti ca matvotthāya paridurbalaśarīro bodhisattvo nairañjanāyāṃ sariti snātvā sunandāpratipāditaṃ piṇḍam abhyavahṛtya kālena bhujagarājenābhiṣṭutaḥ |</p>

<lg xml:id="HJm_35.34">
<l><seg type="pāda" n="a">sa cāṣapaṅktyātatanīlapakṣayā</seg> <seg type="pāda" n="b">parītadehaḥ paripāṭalāṅgayā</seg> </l>
<l><seg type="pāda" n="c">saroruhāṇāṃ pracalatpalāśayā</seg> <seg type="pāda" n="d">srajeva nīlotpalapattramiśrayā</seg> //</l>
</lg>

<lg xml:id="HJm_35.35">
<l><seg type="pāda" n="a">atha mandapadaṃ gatvā</seg> <seg type="pāda" n="b">dhīmān hemācaladyutiḥ</seg> </l>
<l><seg type="pāda" n="c">adhastād bodhivṛkṣasya</seg> <seg type="pāda" n="d">niṣasāda sa bodhaye</seg> //</l>
</lg>

<lg xml:id="HJm_35.36">
<l><seg type="pāda" n="a">tato duhitṛbhiḥ sārdhaṃ</seg> <seg type="pāda" n="b">cāpam ādāya kausumam</seg> </l>
<l><seg type="pāda" n="c">ājagāma manoyonis</seg> <seg type="pāda" n="d">tasya kṣobhayituṃ manaḥ</seg> //</l>
</lg>

<lg xml:id="HJm_35.37">
<l><seg type="pāda" n="a">ājighrantī puras tasya</seg> <seg type="pāda" n="b">mālatīkusumaṃ navam</seg> </l>
<l><seg type="pāda" n="c">kācin nyamīlayat kāṃcid</seg> <seg type="pāda" n="d">dṛṣṭim ālolatārakām</seg> //</l>
</lg>

<lg xml:id="HJm_35.38">
<l><seg type="pāda" n="a">sakhīkarṇe 'bhidhāyānyā</seg> <seg type="pāda" n="b">kim api smitapūrvakam</seg> </l>
<l><seg type="pāda" n="c">tatra līlāvatī rāmā</seg> <seg type="pāda" n="d">kāśayantī mukhaṃ yayau</seg> //</l>
</lg>

<lg xml:id="HJm_35.39">
<l><seg type="pāda" n="a">sakāmā darśayanty anyā</seg> <seg type="pāda" n="b">jagādeti jinarṣabham</seg> </l>
<l><seg type="pāda" n="c">rāmāyāḥ ślathakāñcīkaṃ</seg> <seg type="pāda" n="d">nitambasrastam aṃśukam</seg> //</l>
</lg>

<lg xml:id="HJm_35.40">
<l><seg type="pāda" n="a">kva ca yauvanam etad indukāntaṃ</seg> <seg type="pāda" n="b">kva ca te tapase mano'bhilāṣaḥ</seg> </l>
<l><seg type="pāda" n="c">bhaja kāmam ato nivartayasva</seg> <seg type="pāda" n="d">vada kiṃ tapasaḥ phalaṃ tvayāptum</seg> //</l>
</lg>

<lg xml:id="HJm_35.41">
<l><seg type="pāda" n="a">hitakāmyatayā bruve bhavantaṃ</seg> <seg type="pāda" n="b">kim ataḥ param āptum icchasi tvam</seg> </l>
<l><seg type="pāda" n="c">gṛhidharmam abādhinaṃ mahāntaṃ</seg> <seg type="pāda" n="d">na vihāya kim anyad asti puṇyam</seg> //</l>
</lg>

<lg xml:id="HJm_35.42">
<l><seg type="pāda" n="a">tvadadhigamasamutsukāsu dhīman</seg> <seg type="pāda" n="b">kim iyam adayitā manoharāsv apīti</seg> </l>
<l><seg type="pāda" n="c">mukhalavadantī kāminī kāmukāṃ</seg> <seg type="pāda" n="d">vadanakamalāni nakhena khaṇḍayantī</seg> //</l>
</lg>

<p>yadā ca tāsu bodhisattvaḥ sāvajñam api dṛṣṭiviṣāṇi vikṣipatsv api nānāceṣṭāni darśayatsu dhyānastimitākṣa eva tasthau tadā māraḥ pravyājahāra | bhīṣayitvainam utthāpayateti |</p>

<lg xml:id="HJm_35.43">
<l><seg type="pāda" n="a">tataḥ siṃhamukhaḥ kaścit</seg> <seg type="pāda" n="b">phūtkāreṇa punaḥ punaḥ</seg> </l>
<l><seg type="pāda" n="c">bodhisattvasya trāsārthaṃ</seg> <seg type="pāda" n="d">vahneḥ kaṇān vyasarjayat</seg> //</l>
</lg>

<lg xml:id="HJm_35.44">
<l><seg type="pāda" n="a">te kṛśānukaṇās tasya</seg> <seg type="pāda" n="b">kiṃkarasya mukhojjhitāḥ</seg> </l>
<l><seg type="pāda" n="c">nipatantaḥ kṣaṇāj jagmuḥ</seg> <seg type="pāda" n="d">praphullapuṣpatām muneḥ</seg> //</l>
</lg>

<lg xml:id="HJm_35.45">
<l><seg type="pāda" n="a">śatavaktreṇa tīkṣṇāgrāṃ</seg> <seg type="pāda" n="b">kṣeptā śaktiṃ yadākṣipat</seg> </l>
<l><seg type="pāda" n="c">vikasatkesaravyūho</seg> <seg type="pāda" n="d">babhūvotpalaśekharaḥ</seg> //</l>
</lg>

<lg xml:id="HJm_35.46">
<l><seg type="pāda" n="a">daṃṣṭrādhareṇa cānyena</seg> <seg type="pāda" n="b">vidyudāpiṅgalatviṣā</seg> </l>
<l><seg type="pāda" n="c">kṣiptāny ayoguḍoṣṇāni</seg> <seg type="pāda" n="d">puṣpāṇi ba<sic>bhū</sic>vuḥ kṣaṇāt</seg> //</l>
</lg>

<lg xml:id="HJm_35.47">
<l><seg type="pāda" n="a">anyenābhyudyato bāhuḥ</seg> <seg type="pāda" n="b">sakhaḍgaḥ piṅgacakṣuṣā</seg> </l>
<l><seg type="pāda" n="c">lohastambhasamucchrāyaḥ</seg> <seg type="pāda" n="d">kṣaṇān niścalatāṃ yayau</seg> //</l>
</lg>

<lg xml:id="HJm_35.48">
<l><seg type="pāda" n="a">atha madanavijetuḥ siddhamantrānilena</seg> <seg type="pāda" n="b"><sic>jaladhitaṭagavahniḥ</sic> kiṃkarāṇāṃ samūhaḥ</seg> </l>
<l><seg type="pāda" n="c">asitagatisakhena preryamāṇaḥ samantād</seg> <seg type="pāda" n="d"><sic>iva virasavikīrṇaḥ</sic> kṣīṇarociḥśato 'bhūt</seg> //</l>
</lg>

<p>tataḥ sainyabhagnād viṣādavati kusumaketau bhagavāṃś caturthadhyānād vyutthāyedam acintayat |</p>

<lg xml:id="HJm_35.49">
<l><seg type="pāda" n="a">ātmanaś cet sukhād duḥkhāt</seg> <seg type="pāda" n="b">puṇyaṃ pāpaṃ prasūyate</seg> </l>
<l><seg type="pāda" n="c">kathaṃ na bhadratā nityaṃ</seg> <seg type="pāda" n="d">dharmābhāve ca dehinām</seg> //</l>
</lg>

<lg xml:id="HJm_35.50">
<l><seg type="pāda" n="a">rūpasaubhāgyabhāgyādi</seg><seg type="pāda" n="b">bhedaḥ katham iheṣyate</seg> </l>
<l><seg type="pāda" n="c">yadi pūrvakṛtaṃ nāsti</seg> <seg type="pāda" n="d">katham atra śubhāśubhau</seg> //</l>
</lg>

<lg xml:id="HJm_35.51">
<l><seg type="pāda" n="a">karmaṇāṃ hetukaṃ karma</seg> <seg type="pāda" n="b">cet sārādi na kalpayet</seg> </l>
<l><seg type="pāda" n="c">ahetukaṃ jagat syāc cet</seg> <seg type="pāda" n="d">kaḥ karmasvakatāṃ vadet</seg> //</l>
</lg>

<lg xml:id="HJm_35.52">
<l><seg type="pāda" n="a">sukhahetuḥ sukham syāc ced</seg> <seg type="pāda" n="b">duḥkhaṃ duḥkhasya hetukam</seg> </l>
<l><seg type="pāda" n="c">tapasā duṣkareṇaivaṃ</seg> <seg type="pāda" n="d">kathaṃ muktir bhaviṣyati</seg> //</l>
</lg>

<lg xml:id="HJm_35.53">
<l><seg type="pāda" n="a">īśvaraḥ kāraṇaṃ kecid</seg> <seg type="pāda" n="b">abudhāḥ saṃpracakṣate</seg> </l>
<l><seg type="pāda" n="c">kathaṃ na samatā loke</seg> <seg type="pāda" n="d">samavartīśvaro hi saḥ</seg> //</l>
</lg>

<lg xml:id="HJm_35.54">
<l><seg type="pāda" n="a">ity evam abudhāḥ kecid</seg> <seg type="pāda" n="b">astināstipravādinaḥ</seg> </l>
<l><seg type="pāda" n="c">kudṛṣṭikarmato hīnā</seg> <seg type="pāda" n="d">jāyante narakeṣv api</seg> //</l>
</lg>

<lg xml:id="HJm_35.55">
<l><seg type="pāda" n="a">sudṛṣṭikarmato bhadrā</seg> <seg type="pāda" n="b">āryajñānapravedinaḥ</seg> </l>
<l><seg type="pāda" n="c">svargalokaṃ gatāḥ kecit</seg> <seg type="pāda" n="d">kāyavākcittasaṃyamāt</seg> //</l>
</lg>

<lg xml:id="HJm_35.56">
<l><seg type="pāda" n="a">aho bhavarato lokaḥ</seg> <seg type="pāda" n="b">kleśasaṃghair vihanyate</seg> </l>
<l><seg type="pāda" n="c">jarāvyādhivipannaś ca</seg> <seg type="pāda" n="d">mṛtaḥ punaḥ prajāyate</seg> //</l>
</lg>

<p>atha bodhisattvasyaivam abhavat | kasmin sati jarāmaraṇaṃ bhavati kiṃ ca pratyayāt | punar evam abhavat | yad utāvidyāpratyayāḥ saṃskārāḥ saṃskārapratyayaṃ vijñānaṃ vijñānapratyayaṃ nāmarūpaṃ nāmarūpapratyayaṃ ṣaḍāyatanaṃ ṣaḍāyatanapratyayaḥ sparśaḥ sparśapratyayā vedanā vedanāpratyayā tṛṣṇā tṛṣṇāpratyayam upādānam upādānapratyayo bhavo bhavapratyayā jātir jātipratyayā jarāmaraṇaśokaparidevaduḥkhadaurmanasyopāyāsāḥ saṃbhavanty evam asya kevalasya mahato duḥkhaskandhasya samudayo bhavati | avidyānirodhāt saṃskāranirodhaḥ saṃskāranirodhād vijñānanirodho vijñānanirodhān nāmarūpanirodho nāmarūpanirodhāt ṣaḍāyatananirodhaḥ ṣaḍāyatananirodhāt sparśanirodhaḥ sparśanirodhād vedanānirodho vedanānirodhāt tṛṣṇānirodhas tṛṣṇānirodhād upādānanirodha upādānanirodhād bhavanirodho bhavanirodhāj jātinirodho jātinirodhāj jarāmaraṇaśokaparidevaduḥkhadaurmanasyopāyāsā nirudhyante | evam asya kevalasya mahato duḥkhaskandhasya nirodho bhavati | ity evaṃ bodhisattvasya prajñācakṣur udapādi |</p>

<lg xml:id="HJm_35.57">
<l><seg type="pāda" n="a">athāsau bhagavān buddhaḥ</seg> <seg type="pāda" n="b">prajñālokaprakāśakaḥ</seg> </l>
<l><seg type="pāda" n="c">vaihāyasaṃ samudgamya</seg> <seg type="pāda" n="d">siṃhanādaṃ nanāda ca</seg> //</l>
</lg>

<lg xml:id="HJm_35.58">
<l><seg type="pāda" n="a">siṃho 'haṃ vādijantūnāṃ</seg> <seg type="pāda" n="b">virajasko nirāsravaḥ</seg> </l>
<l><seg type="pāda" n="c">duḥkhasyāntaṃ kariṣyāmi</seg> <seg type="pāda" n="d">sattvānāṃ nirahaṃkṛtiḥ</seg> //</l>
</lg>

<lg xml:id="HJm_35.59">
<l><seg type="pāda" n="a">tataś cakampe sadharādharā dharā</seg> <seg type="pāda" n="b">velām vyatītya prasasāra sāgaraḥ</seg> </l>
<l><seg type="pāda" n="c">saṃsaktamandrāśayasaumyanisvanāḥ</seg> <seg type="pāda" n="d">divaukasāṃ dundubhayaḥ prasasvanuḥ</seg> //</l>
</lg>

<lg xml:id="HJm_35.60">
<l><seg type="pāda" n="a">diśaḥ prasannābharaṇāś cakāśire</seg> <seg type="pāda" n="b">mārtaṇḍacandrau śaradīva rejatuḥ</seg> </l>
<l><seg type="pāda" n="c">paribhramac candanacūrṇarañjitaṃ</seg> <seg type="pāda" n="d">papāta puṣpaṃ nabhasaḥ sugandhimat</seg> //</l>
</lg>

<lg xml:id="HJm_35.61">
<l><seg type="pāda" n="a">samāyayur vismayaphullalocanā</seg> <seg type="pāda" n="b">divaukasas tatra sahāpsarogaṇaiḥ</seg> </l>
<l><seg type="pāda" n="c">vavau manojñātmaguṇaḥ samīraṇo</seg> <seg type="pāda" n="d">manaḥsu harṣo jagatāṃ vyajṛmbhata</seg> //</l>
</lg>

<lg xml:id="HJm_35.62">
<l><seg type="pāda" n="a">udīritā harṣaparītamānasair</seg> <seg type="pāda" n="b">mahadbhir bhūtagaṇaiḥ savismayaiḥ</seg> </l>
<l><seg type="pāda" n="c">buddhasya dharmātiśayastavāśrayāḥ</seg> <seg type="pāda" n="d">samantataḥ śuśruvire giraḥ śubhāḥ</seg> //</l>
</lg>

<lg xml:id="HJm_35.63">
<l><seg type="pāda" n="a">aho bataudāryam aho subuddhitā</seg> <seg type="pāda" n="b"><sic>viśuddhitām</sic> paśya yathāsya cetasaḥ</seg> </l>
<l><seg type="pāda" n="c">aho svasaukhyeṣu <sic>nisaṅgatā</sic> mater</seg> <seg type="pāda" n="d">namo 'stu te 'tyadbhutadhairyavikrama</seg> //</l>
</lg>

<lg xml:id="HJm_35.64">
<l><seg type="pāda" n="a">sanāthatāṃ sādhu jagad gataṃ tvayā</seg> <seg type="pāda" n="b">punarvibuddhekṣaṇapaṅkajaśriyā</seg> </l>
<l><seg type="pāda" n="c">amogharūpā bata puṇyasaṃcayāś</seg> <seg type="pāda" n="d">cirasya dharmeṇa khalūrjitaṃ jitam</seg> //</l>
</lg>

<lg xml:id="HJm_35.65">
<l><seg type="pāda" n="a">sarvabuddhāś ca buddhāya</seg> <seg type="pāda" n="b">vadantaḥ sādhu sādhv iti</seg> </l>
<l><seg type="pāda" n="c">sauvarṇaratnacchattrāṇi</seg> <seg type="pāda" n="d">prayacchanti sma suśriye</seg> //</l>
</lg>

<p>atha sarvadevagaṇā bodhisattvaṃ bodhimaṇḍaniṣaṇṇaṃ prāptābhijñaṃ jitamārabalaṃ jayodgatacchattradhvajapatākaṃ puruṣavaidyaṃ vigatabhayasiṃhaṃ sudāntanāgaṃ traividyaprāptam daśabalavikramaṃ pūrvapraṇidhibodhiprāptaṃ viditvābhisaṃpūjayanta iti prārthayāmāsuḥ |</p>

<lg xml:id="HJm_35.66">
<l><seg type="pāda" n="a">nāthodya jagatāṃ dhīra</seg> <seg type="pāda" n="b">mārahantar jinarṣabha</seg> </l>
<l><seg type="pāda" n="c">andhabhūte jagaty evaṃ</seg> <seg type="pāda" n="d">prajñādīpaṃ prakāśaya</seg> //</l>
</lg>

<lg xml:id="HJm_35.67">
<l><seg type="pāda" n="a">kṣutpipāsāhate loke</seg> <seg type="pāda" n="b">durdṛṣṭivikalāśaye</seg> </l>
<l><seg type="pāda" n="c">sarvapāramitāmeghair</seg> <seg type="pāda" n="d">dharmāmṛtaṃ pravarṣaya</seg> //</l>
</lg>

<p>iti tuṣṭāḥ sarve ca devagaṇāḥ prāñjalayas tatraiva tasthuḥ |</p>

<lg xml:id="HJm_35.68">
<l><seg type="pāda" n="a">tato 'tra kāmāvacarāḥ suvaktrāḥ</seg> <seg type="pāda" n="b">sugandhapuṣpākṣatalājatoyaiḥ</seg> </l>
<l><seg type="pāda" n="c">sauvarṇakumbhaiś ca sagītavādyais</seg> <seg type="pāda" n="d">tasyābhiṣekaṃ saphalaṃ pracakruḥ</seg> //</l>
</lg>

<p>atha tathāgato mahānandaḥ sarvasattvānāṃ dharmaṃ deśayāmīti tataḥ samutthāya carituṃ pracakrāma | atha māro bhagavantaṃ sametyovāca |</p>

<lg xml:id="HJm_35.69">
<l><seg type="pāda" n="a">parinirvātu buddhaḥ saṃś</seg> <seg type="pāda" n="b">cittasaṃkalpavarjitaḥ</seg> </l>
<l><seg type="pāda" n="c">mahānto munayaḥ prājñā</seg> <seg type="pāda" n="d">nirvāṇaṃ hi yayur vrataiḥ</seg> //</l>
</lg>

<lg xml:id="HJm_35.70">
<l><seg type="pāda" n="a">evam ukte 'tha māre 'smin</seg> <seg type="pāda" n="b">bhagavāṃs tam uvāca saḥ</seg> </l>
<l><seg type="pāda" n="c">ahaṃ tāvan na pāpīyann</seg> <seg type="pāda" n="d">āgamiṣyāmi nirvṛtim</seg> //</l>
</lg>

<lg xml:id="HJm_35.71">
<l><seg type="pāda" n="a">yāvan na bhikṣavo dhīrā</seg> <seg type="pāda" n="b">dāntāḥ prājñā viśāradāḥ</seg> </l>
<l><seg type="pāda" n="c">āryajñānaprasaṃbodhā</seg> <seg type="pāda" n="d">bhaviṣyanti bahuśrutāḥ</seg> //</l>
</lg>

<lg xml:id="HJm_35.72">
<l><seg type="pāda" n="a">yāvan na trīṇi ratnāni</seg> <seg type="pāda" n="b">loke saṃprathitāni ca</seg> </l>
<l><seg type="pāda" n="c">dānapārādibhiḥ śaktā</seg> <seg type="pāda" n="d">bodhisattvā jitārthinaḥ</seg> //</l>
</lg>

<lg xml:id="HJm_35.73">
<l><seg type="pāda" n="a">bhaviṣyanti na me yāvad</seg> <seg type="pāda" n="b">bodhiprāptā jitārayaḥ</seg> </l>
<l><seg type="pāda" n="c">tāvat pāpiṣṭha yāsyāmi</seg> <seg type="pāda" n="d">nirvāṇaṃ na kṣayāntakṛt</seg> //</l>
</lg>

<lg xml:id="HJm_35.74">
<l><seg type="pāda" n="a">evam ukte 'tha śākyendre</seg> <seg type="pāda" n="b">'dhomukhaḥ kusumāyudhaḥ</seg> </l>
<l><seg type="pāda" n="c">hato 'ham iti kāṣṭhena</seg> <seg type="pāda" n="d">viṣasāda mahīṃ likhan</seg> //</l>
</lg>

<p>atha mārakanyakāḥ pitaraṃ viṣādavantaṃ dṛṣṭvā sahasaitya pratyabhāṣanta |</p>

<lg xml:id="HJm_35.75">
<l><seg type="pāda" n="a"><sic>durmanāsi</sic> kathaṃ tāta</seg> <seg type="pāda" n="b">procyatāṃ yady asau naraḥ</seg> </l>
<l><seg type="pāda" n="c">rāgapāśena taṃ baddhvā</seg> <seg type="pāda" n="d">kuñjaraṃ vānayāmahe</seg> //</l>
</lg>

<lg xml:id="HJm_35.76">
<l><seg type="pāda" n="a"><sic>ānayitvā</sic> ca taṃ śīghraṃ</seg> <seg type="pāda" n="b">kariṣyāmi vaśaṃ tava</seg> </l>
<l><seg type="pāda" n="c">tāta mā gā viṣādaṃ taṃ</seg> <seg type="pāda" n="d">naro 'yaṃ kim ato bhayam</seg> //</l>
</lg>

<p>māra āha |</p>

<lg xml:id="HJm_35.77">
<l><seg type="pāda" n="a">arhan sa sugato loke</seg> <seg type="pāda" n="b">na rāgasya vaśaṃ vrajet</seg> </l>
<l><seg type="pāda" n="c">viṣayaṃ me vyatikrāntaṃ</seg> <seg type="pāda" n="d">tasmāc chocāmy ahaṃ bhṛśam</seg> //</l>
</lg>

<p>tatas tāḥ strīcāpalyād aviditaprabhāvā bodhisattvasya prabhūtayauvanamattakāśinyaḥ pitur vacanam anuśrutya bodhisattvam upasaṃkrāntās tanmanaḥ saṃkṣobhayituṃ pracakramire |</p>

<lg xml:id="HJm_35.78">
<l><seg type="pāda" n="a">babhāṣa śakyendram aninditādharā</seg> <seg type="pāda" n="b">vilāsinī taṃ madhurapralāpinī</seg> </l>
<l><seg type="pāda" n="c">stanau prakāśya dvipakumbhanirjitau</seg> <seg type="pāda" n="d">mukhena candraṃ kamalaṃ ca hāsinī</seg> //</l>
</lg>

<lg xml:id="HJm_35.79">
<l><seg type="pāda" n="a">ekātapatraṃ jagataḥ prabhutvaṃ</seg> <seg type="pāda" n="b">navaṃ vayaḥ saumyavapuś ca kāntam</seg> </l>
<l><seg type="pāda" n="c"><sic>etāṃś ca</sic> hitvā tapasā kimarthaṃ</seg> <seg type="pāda" n="d">ramasva kāmaṃ mama kāmyadehe</seg> //</l>
</lg>

<lg xml:id="HJm_35.80">
<l><seg type="pāda" n="a">anyā surāmā mṛgaśāvakākṣī</seg> <seg type="pāda" n="b">śanaiḥ śanais taṃ madavihvalāṅgī</seg> </l>
<l><seg type="pāda" n="c">gatyā jayantī gajarājahaṃsau</seg> <seg type="pāda" n="d">kiṃcid vihasyātha muniṃ babhāṣe</seg> //</l>
</lg>

<lg xml:id="HJm_35.81">
<l><seg type="pāda" n="a">sauvarṇamuktābharaṇāṅgabhūṣaṃ</seg> <seg type="pāda" n="b">tvadartham eveha bibharmi rājan</seg> </l>
<l><seg type="pāda" n="c">prabhuṅkṣva kāmaṃ tapasaḥ phalaṃ tat</seg> <seg type="pāda" n="d">kāme prasaktā munayo hy aṭante</seg> //</l>
</lg>

<lg xml:id="HJm_35.82">
<l><seg type="pāda" n="a">ācchādya vastreṇa mukhārdhabhāgaṃ</seg> <seg type="pāda" n="b">nibadhya dṛṣṭiṃ munivaṃśaketau</seg> </l>
<l><seg type="pāda" n="c">tasthau tadagre kim api pravaktuṃ</seg> <seg type="pāda" n="d">vikāśayantī kamalaṃ salīlā</seg> //</l>
</lg>

<lg xml:id="HJm_35.83">
<l><seg type="pāda" n="a">lokānukampā tava cen mataṃ syād</seg> <seg type="pāda" n="b">vihāya mātāpitarau ca <sic>mitrān</sic></seg> </l>
<l><seg type="pāda" n="c">vane vasaṃs tvaṃ kam ivoddhariṣyer</seg> <seg type="pāda" n="d">iti pragalbhaṃ manasīva tasyāḥ</seg> //</l>
</lg>

<lg xml:id="HJm_35.84">
<l><seg type="pāda" n="a">kurvanti bhāvāni muniṃ vijetuṃ</seg> <seg type="pāda" n="b">yathā yathā tāḥ sma vilāsavatyaḥ</seg> </l>
<l><seg type="pāda" n="c">tasthau nirīhe nirahaṃkṛtau ca</seg> <seg type="pāda" n="d">tathā tathāsau stimitāyatākṣaḥ</seg> //</l>
</lg>

<lg xml:id="HJm_35.85">
<l><seg type="pāda" n="a">etā muner <sic>bhāvavidarśayantyo</sic></seg> <seg type="pāda" n="b">mano 'tha hartuṃ na ca śaknuvantyaḥ</seg> </l>
<l><seg type="pāda" n="c">tapo'parādhāj jarasā nipītaṃ</seg> <seg type="pāda" n="d">vapur virūpaṃ tamasābhijagmuḥ</seg> //</l>
</lg>

<p>tatas tāḥ pitur antikaṃ gatvaivam āhuḥ |</p>

<lg xml:id="HJm_35.86">
<l><seg type="pāda" n="a">satyaṃ vadasi nas tāta</seg> <seg type="pāda" n="b">na rāgeṇa sa nīyate</seg> </l>
<l><seg type="pāda" n="c">viṣayaṃ no vyatikrāntaṃ</seg> <seg type="pāda" n="d">vayaṃ śocāmahe 'pi tat</seg> //</l>
</lg>

<p>tat sādhu nas tātedam jarājarjaraśarīram antardhāpaya | māra āha |</p>

<lg xml:id="HJm_35.87">
<l><seg type="pāda" n="a">nāhaṃ paśyāmi taṃ loke</seg> <seg type="pāda" n="b">puruṣaṃ sacarācare</seg> </l>
<l><seg type="pāda" n="c">buddhasya yo hy adhiṣṭhānaṃ</seg> <seg type="pāda" n="d">śaknuyāt kartum anyathā</seg> //</l>
</lg>

<lg xml:id="HJm_35.88">
<l><seg type="pāda" n="a">taṃ gatvā tvaritaṃ yūyaṃ</seg> <seg type="pāda" n="b">prārthayadhvaṃ guṇāmbudhim</seg> </l>
<l><seg type="pāda" n="c">sa vaḥ paurāṇakaṃ kāyaṃ</seg> <seg type="pāda" n="d">kariṣyati yathāmatam</seg> //</l>
</lg>

<p>tatas tās tathāgataṃ prārthayitvā labdhapaurāṇādhikasundaradehāḥ svabhavanaṃ yayuḥ | atha durdine saṃjāte mucilindanāgarājaḥ svabhavanān niṣkramya bhagavataḥ <sic>kāye śītārtaṃ</sic> mā bhūd iti saptabhiḥ phaṇair ācchādya durdine vyatikrānte tathāgataṃ praṇamya svabhavanaṃ jagāma | tataś carakaparivrājakavṛddhaśrāvakagautamanirgranthājīvikādayas taṃ tathāgataṃ nyagrodhamūlasthaṃ praṇipatyocuḥ | api bhagavatā gautamenaitat saptāhadurdinaṃ samyak sukhena vyatināmitam iti | bhagavān āha |</p>

<lg xml:id="HJm_35.89">
<l><seg type="pāda" n="a">sukhaṃ vivekatuṣṭasya</seg> <seg type="pāda" n="b">sadā śāntau sthitasya ca</seg> </l>
<l><seg type="pāda" n="c">sukhaṃ virāgato loke</seg> <seg type="pāda" n="d">pāpānāṃ samatikramāt</seg> //</l>
</lg>

<p>tatas tathāgato dhyānasukhavedī tārāyaṇamūle tasthau | tanmuhūrte trapuṣabhallikau vaṇijau vividhapaṇyaṃ gṛhītvā dakṣiṇāpathād uttarāpathaṃ gacchantau kāṣāyasaṃvṛtaśāntadehaṃ tathāgataṃ paśyantau praharṣajātau tatpādau śirasābhivandya madhupāyasapūrṇapiṇḍapātraṃ tasmai pradadatuḥ | atha tathāgatasya bhojanakālaṃ jñātvā catvāro <sic>mahārājānaḥ</sic> saparivārāḥ puṣpadhūpagandhamālyavilepanatūryatāḍāvacarasaṃgītakaiḥ pūjāṃ kṛtvā sarpimaṇḍapātrāṇi prayacchanti sma | atha bhagavāṃs tāni pātrāṇi pratigṛhya maṅgalavākyapūrvaṃ tān uvāca |</p>

<lg xml:id="HJm_35.90">
<l><seg type="pāda" n="a">śrīr vo 'stu dakṣiṇe haste</seg> <seg type="pāda" n="b">śrīr vo vāmakare sthitā</seg> </l>
<l><seg type="pāda" n="c">śrīr vo 'stu sarvalokeṣu</seg> <seg type="pāda" n="d">māleva śirasi sthitā</seg> //</l>
</lg>

<lg xml:id="HJm_35.91">
<l><seg type="pāda" n="a">svasti kurvantu vo devās</seg> <seg type="pāda" n="b">tiṣṭhatāṃ gacchatāṃ pathi</seg> </l>
<l><seg type="pāda" n="c">matir dharme sadā bhūyāt</seg> <seg type="pāda" n="d">pāpe ma bhūt kadā cana</seg> //</l>
</lg>

<lg xml:id="HJm_35.92">
<l><seg type="pāda" n="a">labdhārthāḥ satataṃ yūyaṃ</seg> <seg type="pāda" n="b">nīrogāḥ paramāyuṣaḥ</seg> </l>
<l><seg type="pāda" n="c">anena karmaṇā bauddhā</seg> <seg type="pāda" n="d">bhavantu sugatātmajāḥ</seg> //</l>
</lg>

<lg xml:id="HJm_35.93">
<l><seg type="pāda" n="a">iti śrutvā muner vākyaṃ</seg> <seg type="pāda" n="b">cittapadmaprakāśikāḥ</seg> </l>
<l><seg type="pāda" n="c">buddhe dharme ca saṃghe ca</seg> <seg type="pāda" n="d">te nityam śaraṇaṃ yayuḥ</seg> //</l>
</lg>

<p>atha tathāgatasyaitad abhavat |</p>

<lg xml:id="HJm_35.94">
<l><seg type="pāda" n="a">duṣkareṇa mayā bodhiḥ</seg> <seg type="pāda" n="b">prāpteyaṃ paramārthataḥ</seg> </l>
<l><seg type="pāda" n="c">deśayeyaṃ parebhyaś cen</seg> <seg type="pāda" n="d">na te jānanty alaṃ tataḥ</seg> //</l>
</lg>

<lg xml:id="HJm_35.95">
<l><seg type="pāda" n="a">iti niścitya sārajñas</seg> <seg type="pāda" n="b">tūṣṇībhāvaṃ yayau muniḥ</seg> </l>
<l><seg type="pāda" n="c">mūrkhānāṃ maṇḍale saṃstho</seg> <seg type="pāda" n="d">maunatvād vipraśobhate</seg> //</l>
</lg>

<p>atha khalu śikhī brāhmaṇas tathāgataraśmisaṃcoditaḥ sārdhaṃ śakrādidevagaṇai rātrau divyāvabhāsenāvabhāsya tathāgatam abhivandya ca dharmadeśanatāyai prārthayāmāsa |</p>

<lg xml:id="HJm_35.96">
<l><seg type="pāda" n="a">mohāndhe bhagavāṃl loke</seg> <seg type="pāda" n="b">prajñādīpaṃ pradīpaya</seg> </l>
<l><seg type="pāda" n="c">kṣutpipāsāhate loke</seg> <seg type="pāda" n="d">dharmāmṛtaṃ pravarṣaya</seg> //</l>
</lg>

<lg xml:id="HJm_35.97">
<l><seg type="pāda" n="a">yato bodhiṃ samāsādya</seg> <seg type="pāda" n="b">duṣkareṇaiva <i>tāpasā</i></seg> </l>
<l><seg type="pāda" n="c">dhyānasukheṣu līno 'si</seg> <seg type="pāda" n="d">loko 'yam pralayaṃ vrajet</seg> //</l>
</lg>

<p>atha tathāgatas tam śikhinaṃ brāhmaṇaṃ tūṣṇībhāvenādhivāsayati sma | tasminn eva samaye māgadhānāṃ pāpācāratvān <i>mahotpātam</i> udapādi | punar api śikhī brāhmaṇas tathāgatam etad avocat |</p>

<lg xml:id="HJm_35.98">
<l><seg type="pāda" n="a">bhagavan magadhe deśe</seg> <seg type="pāda" n="b">mahotpātasamākulāḥ</seg> </l>
<l><seg type="pāda" n="c">bhavanti vikalā lokā</seg> <seg type="pāda" n="d">bhūtayakṣair upadrutāḥ</seg> //</l>
</lg>

<lg xml:id="HJm_35.99">
<l><seg type="pāda" n="a">teṣāṃ pāpāgniśāntaye</seg> <seg type="pāda" n="b">dharmāmṛtaṃ pravarṣaya</seg> </l>
<l><seg type="pāda" n="c">yathāpūrvaṃ pratijñātaṃ</seg> <seg type="pāda" n="d">sāphalyaṃ kuru sāṃpratam</seg> //</l>
</lg>

<p>atha bhagavāṃs taṃ sarvāvantaṃ lokadhātuṃ buddhacakṣuṣāvalokayann adhamottamamadhyamāṃ lokasthitiṃ dṛṣṭvā deśayeyaṃ vā na veti vicintayan karuṇayā saṃcoditaḥ śikhine brāhmaṇāya dharmadeśanatayā
svīkṛtavān dharmaṃ deśayiṣyāmīti | tataḥ śikhī brāhmaṇaḥ pramuditamanā muneś caraṇau vanditvā svabhavanaṃ yayau | atha bodhivṛkṣadevatā praṇamyaivam āha | kva bhagavan dharmacakraṃ pravartayiṣyasīti | tathāgata āha | vārāṇasyāṃ mṛgadāva iti | kutaḥ |</p>

<lg xml:id="HJm_35.100">
<l><seg type="pāda" n="a">kāśī puṇyavatī bhūmiḥ</seg> <seg type="pāda" n="b">subhikṣā sujanāśrayā</seg> </l>
<l><seg type="pāda" n="c">yatra devāḥ sadā santy apy</seg> <seg type="pāda" n="d">amarā martum icchayā</seg> //</l>
</lg>

<p>api ca |</p>

<lg xml:id="HJm_35.101">
<l><seg type="pāda" n="a">tatra pravartitaṃ cakraṃ</seg> <seg type="pāda" n="b">pūrvabuddhais tathāgataiḥ</seg> </l>
<l><seg type="pāda" n="c">anāgatāś ca tatraiva</seg> <seg type="pāda" n="d">vartayiṣyanti dharmakam</seg> //</l>
</lg>

<p>tato vārāṇasīṃ gamiṣyāmīti prasthitaṃ tathāgatam ājīvako dṛṣṭvā praṇāmaṃ kṛtavān | tenaiva sārdhaṃ vividhāṃ saṃmodanāṃ kathāṃ kṛtvā bhagavataḥ kva gamanābhiprāyam ity abhyanuyuktas tathagataś cainam avocat |</p>

<lg xml:id="HJm_35.102">
<l><seg type="pāda" n="a">vārāṇasīṃ gamiṣyāmi</seg> <seg type="pāda" n="b">gatvā vai yogināṃ <sic>purim</sic></seg> </l>
<l><seg type="pāda" n="c">andhabhūtasya lokasya</seg> <seg type="pāda" n="d">dharmolkāṃ saṃprakāśaye</seg> //</l>
</lg>

<p>gaccha gautamety utthāya sa ājīvako dakṣiṇābhimukhaḥ prakrāntaḥ | tathāgato 'pi vārāṇasīm abhigacchan gaṅgāmahānadīṃ vihāyasā tīrtvānupūrveṇa janapadacārikāṃ caran pātracīvaram ādāya vārāṇasīṃ mahānagarīṃ piṇḍāya prāvikṣat | tasyāṃ piṇḍāya caritvā kṛtabhakta ṛṣipatane mṛgadāve devatābhiḥ prajñaptaratnasiṃhāsane paryaṅkam ābhujya samādhistimitavigrahas tasthau | tataḥ pañcakā bhadravargīyā bhikṣavas tathāgatasya pādau śirobhir <sic>vandya</sic> prāñjalayo niṣeduḥ | atha tathāgatadehād raśmir niścaran sarvāvantaṃ lokadhātum avabhāsya saṃcodayati sma |</p>

<lg xml:id="HJm_35.103">
<l><seg type="pāda" n="a">mānuṣaṃ durlabhaṃ prāpya</seg> <seg type="pāda" n="b">kṣaṇasaṃpat sudurlabhā</seg> </l>
<l><seg type="pāda" n="c">tathāgatasya cotpattir</seg> <seg type="pāda" n="d">udumbarasudurlabhā</seg> //</l>
</lg>

<lg xml:id="HJm_35.104">
<l><seg type="pāda" n="a">adya kāśīṃ gato buddho</seg> <seg type="pāda" n="b">lokānāṃ duḥkhaśāntaye</seg> </l>
<l><seg type="pāda" n="c">tad vo dharme matiḥ kāryā</seg> <seg type="pāda" n="d">samāyātātra satvaram</seg> //</l>
</lg>

<p>tataḥ samantād digbhyaḥ pūrvapraṇidhānasamanvāgatā bodhisattvagaṇāḥ
śakrabrahmādilokapālāḥ surāsurayakṣagandharvagaruḍakinnaramahoraganāgarājamanuṣyāś ca svasvabhavanād āgatya tathāgatasya mahatīṃ pūjāṃ prakurvantaś caraṇayor nipatya bhagavantam abhisaṃmukhās tatraiva tasthuḥ | tato dharmacakrapravartano nāma bodhisattvo bhagavantaṃ pradakṣiṇīkṛtya praṇamya sarvaratnamayaṃ sahasrāraṃ nānāsugandhipuṣpadāmasaṃyuktaṃ tathāgatapūjārtham upanāmayya kṛtāñjalipuṭo dharmacakrapravartanāyainaṃ prārthayāmāsa |</p>

<lg xml:id="HJm_35.105">
<l><seg type="pāda" n="a">bhagavan muniśārdūla</seg> <seg type="pāda" n="b">jitamāra jinarṣabha</seg> </l>
<l><seg type="pāda" n="c">pūraya dharmaśaṅkhāṃ ca</seg> <seg type="pāda" n="d">kutīrthamṛgabhītaye</seg> //</l>
</lg>

<lg xml:id="HJm_35.106">
<l><seg type="pāda" n="a">yas tvaṃ pūrvādibhiḥ pūrvaṃ</seg> <seg type="pāda" n="b">praṇidhiṃ kṛtavān iti</seg> </l>
<l><seg type="pāda" n="c">buddho bhaveyaṃ lokeṣu</seg> <seg type="pāda" n="d">sattvaduḥkhapraśāntaye</seg> //</l>
</lg>

<lg xml:id="HJm_35.107">
<l><seg type="pāda" n="a">tat kuru bhagavan nātha</seg> <seg type="pāda" n="b">pratijñāyāś ca pūraṇam</seg> </l>
<l><seg type="pāda" n="c">no ced bhagavāṃś chāstā</seg> <seg type="pāda" n="d">bhavaduḥkhākulaṃ jagat</seg> //</l>
</lg>

<lg xml:id="HJm_35.108">
<l><seg type="pāda" n="a">dīpaṃkaraprasādena</seg> <seg type="pāda" n="b">buddho bhavasi sāṃpratam</seg> </l>
<l><seg type="pāda" n="c">duḥkhāgnidīpitaṃ lokaṃ</seg> <seg type="pāda" n="d">dṛṣṭvāmṛtaṃ pravarṣaya</seg> //</l>
</lg>

<lg xml:id="HJm_35.109">
<l><seg type="pāda" n="a">brahmādyā lokapālāś ca</seg> <seg type="pāda" n="b">śrotukāmāḥ samāgatāḥ</seg> </l>
<l><seg type="pāda" n="c">duḥkhamūlaprahāṇāya</seg> <seg type="pāda" n="d">dharmacakraṃ pravartaya</seg> //</l>
</lg>

<lg xml:id="HJm_35.110">
<l><seg type="pāda" n="a">athāvocan mahābauddhaḥ</seg> <seg type="pāda" n="b">śākyasiṃho dayodadhiḥ</seg> </l>
<l><seg type="pāda" n="c">parṣadaṃ ca samālokya</seg> <seg type="pāda" n="d">bhikṣūn ālabhya pañcakān</seg> //</l>
</lg>

<lg xml:id="HJm_35.111">
<l><seg type="pāda" n="a">avidyābījasaṃbhūtaḥ</seg> <seg type="pāda" n="b">skandhāṅkuraḥ prarohati</seg> </l>
<l><seg type="pāda" n="c">puṇyapāparasaṃ pītvā</seg> <seg type="pāda" n="d">bhavavṛkṣo mahān bhavet</seg> //</l>
</lg>

<lg xml:id="HJm_35.112">
<l><seg type="pāda" n="a">tasya phalaṃ mahat svādu</seg> <seg type="pāda" n="b">pariṇāmaṃ viṣāyate</seg> </l>
<l><seg type="pāda" n="c"><sic>tad evaṃ viṣaphalaṃ jñātvā</sic></seg> <seg type="pāda" n="d">tyaktavyaṃ dūrato budhaiḥ</seg> //</l>
</lg>

<lg xml:id="HJm_35.113">
<l><seg type="pāda" n="a">viṣavṛkṣāṅkuraṃ dagdhuṃ</seg> <seg type="pāda" n="b">bījam eva pradahyatām</seg> </l>
<l><seg type="pāda" n="c">avidyābīja<sic>dagdhena</sic></seg> <seg type="pāda" n="d">bhavān muktir bhaved dhruvam</seg> //</l>
</lg>

<lg xml:id="HJm_35.114">
<l><seg type="pāda" n="a">ity evaṃ bhagavān buddhaḥ</seg> <seg type="pāda" n="b">puruṣadamyasārathiḥ</seg> </l>
<l><seg type="pāda" n="c">dharmacakraṃ pravartyātha</seg> <seg type="pāda" n="d">punar dharmaṃ dideśa saḥ</seg> //</l>
</lg>

<lg xml:id="HJm_35.115">
<l><seg type="pāda" n="a">śrāvakāṇāṃ catuḥsatyam</seg> <seg type="pāda" n="b">āryam aṣṭāṅgamārgikam</seg> </l>
<l><seg type="pāda" n="c">ādāv ante ca madhye ca</seg> <seg type="pāda" n="d">kalyāṇaṃ brahmacaryakam</seg> //</l>
</lg>

<lg xml:id="HJm_35.116">
<l><seg type="pāda" n="a">tataḥ praharṣād iva sācalācalā</seg> <seg type="pāda" n="b">mahī cakampe nibhṛtārṇavāṃśukā</seg> </l>
<l><seg type="pāda" n="c">vitastanuḥ khe suradundubhisvanā</seg> <seg type="pāda" n="d">diśaḥ prasādābharaṇāś cakāśire</seg> //</l>
</lg>

<lg xml:id="HJm_35.117">
<l><seg type="pāda" n="a">prasaktamandastanitāḥ prahāsinas</seg> <seg type="pāda" n="b">taḍitpinaddhāś ca ghanāḥ samantataḥ</seg> </l>
<l><seg type="pāda" n="c">parasparāśleṣavikīrṇareṇubhiḥ</seg> <seg type="pāda" n="d">prasaktam enaṃ kusumair avākiran</seg> //</l>
</lg>

<lg xml:id="HJm_35.118">
<l><seg type="pāda" n="a">samudvahan dhīragatiḥ samīraṇaḥ</seg> <seg type="pāda" n="b">sugandhi nānādrumapuṣpajaṃ rajaḥ</seg> </l>
<l><seg type="pāda" n="c">mudā pravṛttair avibhaktabhaktibhis</seg> <seg type="pāda" n="d">tam arcayāmāsa kṛśāṃśukair iva</seg> //</l>
</lg>

<lg xml:id="HJm_35.119">
<l><seg type="pāda" n="a">atha <sic>sarvāvate dhātau</sic></seg> <seg type="pāda" n="b">babhūvur brahmacāriṇaḥ</seg> </l>
<l><seg type="pāda" n="c">buddhasya vacanaṃ śrutvā</seg> <seg type="pāda" n="d">buddhadharmaparāyaṇāḥ</seg> //</l>
</lg>

<lg xml:id="HJm_35.120">
<l><seg type="pāda" n="a">tataḥ sarve samutthāya</seg> <seg type="pāda" n="b">pujāṃ kṛtvā jagadguroḥ</seg> </l>
<l><seg type="pāda" n="c">sanāthaṃ syāj jagac cādya</seg> <seg type="pāda" n="d">iti proktā yayur mudā</seg> //</l>
</lg>

<p>bhagavān api sakalasattvoddhāraṃ kariṣyāmīti samutthāya janapadacārikāṃ pracarati sma |
tad evam ayaṃ bhagavāṃs tribhuvanahitakāmyayā divyasukham api vijahya duṣkaraṃ kṛtavān iti buddhe paraḥ prasādaḥ karaṇīyaḥ | satkṛtya ca taddharmaṃ śrotavyam evaṃ duṣkareṇa <sic>bodhiprāptavān</sic> iti | eṣa rājakumāro rājyasukhatṛpto divyastrīparibhogavirataḥ sakalarājyabhogyāni tṛṇavad vijahya paraduḥkhena duḥkhī duṣkaracaryāṃ caran balavantaṃ māraṃ <sic>vijitvā</sic> samyaksaṃbodhim api prāpto buddho babhūva | ayam eva bhagavāñ chākyasiṃhas tribhuvananātha iti bodhigaveṣiṇā puruṣeṇa rājyasukham api viramaṇīyam | duṣkareṇāpi bhavitavyaṃ māram api jetavyam iti bodhisattvena bodhivāñchayā bhavitavyam iti ||</p>

<trailer>|| iti śākyasiṃhatathāgatajātakaṃ samāptam ||</trailer>
</div>
  </body>
</text>
</TEI>
