<?xml version="1.0" encoding="UTF-8"?>
<?xml-model href="http://www.tei-c.org/release/xml/tei/custom/schema/relaxng/tei_all.rng" schematypens="http://relaxng.org/ns/structure/1.0"?>
<?xml-stylesheet type="text/css" href="css/bhoja.css"?>
<TEI xmlns:xi="http://www.w3.org/2001/XInclude" xmlns:svg="http://www.w3.org/2000/svg"
        xmlns:math="http://www.w3.org/1998/Math/MathML" xmlns="http://www.tei-c.org/ns/1.0">
        <teiHeader xml:lang="en">
                <fileDesc>
                        <titleStmt>
                                <title>Pātañjalayogaśāstra (Yogasūtra with Bhāṣya) [a
                                        machine-readable transcription]</title>
                                <author>Patañjali</author>
                                <respStmt>
                                        <persName>Philipp Maas</persName>
                                        <resp>Creation of machine-readable version and
                                                proof-reading.</resp>
                                </respStmt>
                        </titleStmt>

                        <publicationStmt>
                                <idno xml:id="id-2013-03-05">2013-03-05</idno>
                                <authority>SARIT: Search and Retrieval of Indic Texts</authority>
                                <availability status="restricted">
                                        <p>Copyright Notice</p>
                                        <p>Copyright <persName>Philipp Maas</persName> 2013</p>
                                        <p>
                                                <ref
                                                  target="http://creativecommons.org/licenses/by-sa/3.0/"
                                                  type="licence">Distributed by <ref
                                                  target="http://sarit.indology.info" type="url"
                                                  >SARIT</ref> under a Creative Commons
                                                  Attribution-ShareAlike 3.0 Unported License.
                                                </ref>
                                        </p>
                                        <p>Under this licence, you are free <list>
                                                  <item>to Share — to copy, distribute and transmit
                                                  the work</item>
                                                  <item>to Remix — to adapt the work </item>
                                                </list></p>
                                        <p>Under the following conditions:</p>
                                        <p>
                                                <list>
                                                  <item>Attribution — You must attribute the work in
                                                  the manner specified by the author or licensor
                                                  (but not in any way that suggests that they
                                                  endorse you or your use of the work).</item>
                                                  <item>Share Alike — If you alter, transform, or
                                                  build upon this work, you may distribute the
                                                  resulting work only under the same or similar
                                                  license to this one.</item>
                                                </list>
                                        </p>
                                        <p>More information and fuller details of this license are
                                                given on the Creative Commons website.</p>
                                        <p>SARIT assumes no responsibility for unauthorised use that
                                                infringes the rights of any copyright owners, known
                                                or unknown.</p>
                                </availability>
                                <date>2013</date>
                        </publicationStmt>
                        <notesStmt><note>Pātañjalayogaśāstra (Yogasūtra with Bhāṣya)
                                transcribed by Philipp Maas from the Āgāśe 1904 Ānandāśrama
                                edition.</note></notesStmt>
                        <sourceDesc>
                                <bibl>
                                        <title>Vācaspatimiśraviracitaṭīkāsaṃvalitavyāsabhāṣyasametāni
                                                Pātañjalayogasūtrāṇi. tathā
                                                bhojadevaviracitarājamārtaṇḍābhidhavṛttisametāni
                                                pātañjalayogasūtrāṇi.
                                                sūtrapāṭhasūtravarṇānukramasūcībhyāṃ ca
                                                sanāthīkṛtāni ... Kāśinātha Śāstrī Āgāśe ity etaiḥ
                                                saṃśodhitam.</title>
                                        <editor>Kāśinātha Śāstrī Āgāśe</editor>
                                        <publisher>Ānandāśramamudraṇālaye</publisher>
                                        <pubPlace>Punyākhyapattane</pubPlace>
                                        <date>1904</date>
                                        <note>Ānandāśrama Sanskrit Series no. 47</note>
                                        <note>The transcription below excludes the commentary of
                                                Bhojadeva, the sūtrapāṭha and indexes.</note>
                                </bibl>
                        </sourceDesc>
                </fileDesc>

                <encodingDesc>
                        <p>The edition from which this e-text was transcribed was printed in the
                                Devanāgarī script. The electronic text below is in a lossless
                                transliteration using the Latin alphabet. The transliteration scheme
                                used is the IAST (<ref
                                        target="http://en.wikipedia.org/wiki/International_Alphabet_of_Sanskrit_Transliteration"
                                        >The International Alphabet of Sanskrit
                                        Transliteration</ref>). IAST differs in small ways from ISO
                                15919, but is preferred by most working Sanskrit scholars.
                                Conversion of this file to ISO 15919 can be achieved by performing
                                the following replacements throughout the file: <code> ṛ -> r̥ and ṃ
                                        -> ṁ </code>
                        </p>
                        <p>Word divison is marked with a space, where sandhi allows, not with
                                sandhi-akṣaras or conjunct glyphs as in Devanāgarī (i.e., "ity evam"
                                not "ityevam".) </p>
                        <p>Initial vowel elision for avagraha is reversed and marked with a + sign:
                                e.g., "prathamo+adhyāyaḥ"</p>
                </encodingDesc>
                <revisionDesc>
                        <change who="Philipp Maas" when="2013"><persName>Philipp Maas</persName>:
                                Compared his own data input with the e-text created by Muneo
                                Tokunaga, for the purpose of eliminating typing errors.</change>
                        <change who="Dominik Wujastyk" when="2013-01-16"><persName>Dominik
                                        Wujastyk</persName>: Converted document from MS Word to
                                TEI-encoded XML. </change>
                        <change who="Dominik Wujastyk" when="2013-01-16"><persName>Dominik
                                        Wujastyk</persName>: Distinguished segmentation of sūtras
                                and bhāṣya. Processed the sutra numbers into xml:id counters in
                                attributes. Tidied up the encoding in many ways. </change>
                        <change when="2013-03-03" who="Dominik Wujastyk">Changed all the seg markup
                                to div markup, and type="bhāṣya" to type="commentary" to take
                                advantage of the css styling for the text/commentary
                                distinction.</change>

                </revisionDesc>
        </teiHeader>


        <text>
                <front>
                        <head>oṃ tatsadbrahmaṇe
                                namaḥ<lb/>vācaspatikṛtaṭīkāsaṃvalitavyāsabhāṣyasametāni<lb/>pātañjalayogasūtraṇi|<lb/>(tatra
                                samādhipādaḥ prathamaḥ|)<lb/>(atha vyāsabhāṣyam|)<lb/>
                        </head>
                </front>


                <body>
                        <div>
                                <head>[Maṅgalam]</head>
                                <lg>
                                        <l>yas tyaktvā rūpam ādyaṃ prabhavati
                                                jagato+anekadhānugrahāya</l>
                                        <l>prakṣīṇakleśarāśir viṣamaviṣadharo+anekavaktraḥ subhogī
                                                /</l>
                                        <l>sarvajñānaprasūtir bhujagaparikaraḥ prītaye yasya
                                                nityaṃ</l>
                                        <l>devo+ahīśaḥ sa vo+avyāt sitavimalatanur yogado yogayuktaḥ
                                                //1//</l>
                                </lg>
                        </div>

                        <div>
                                <head>[Samādhipādaḥ]</head>

                                <div rend="large" type="sutra" xml:id="sū.1.1">
                                        <p>atha yogānuśāsanam (YS 1.1).</p>
                                </div>
                                <div type="commentary">
                                        <p>athety ayam adhikārārthaḥ. yogānuśāsanaṃ śāstram
                                                adhikṛtaṃ veditavyam. yogaḥ samādhiḥ. sa ca
                                                sārvabhaumaś cittasya dharmaḥ. kṣiptaṃ mūḍhaṃ
                                                vikṣiptam ekāgraṃ niruddham iti cittabhūmayaḥ. tatra
                                                vikṣipte cetasi vikṣepopasarjanībhūtaḥ samādhir na
                                                yogapakṣe vartate. </p>

                                        <p>yas tv ekāgre cetasi sadbhūtam arthaṃ pradyotayati
                                                kṣiṇoti ca kleśān karmabandhanāni ślathayati
                                                nirodham abhimukhaṃ karoti sa saṃprajñāto yoga ity
                                                ākhyāyate. sa ca vitarkānugato vicārānugata
                                                ānandānugato ʼsmitānugata ity upariṣṭān
                                                nivedayiṣyāmaḥ. sarvavṛttinirodhe tv asaṃprajñātaḥ
                                                samādhiḥ.</p>

                                        <p>tasya lakṣaṇābhidhitsayedaṃ sūtraṃ pravavṛte ---</p>
                                </div>

                                <div rend="large" type="sutra" xml:id="sū.1.2">
                                        <p>yogaś cittavṛttinirodhaḥ (YS 1.2).</p>
                                </div>

                                <div type="commentary">
                                        <p>sarvaśabdāgrahaṇāt saṃprajñāto ʼpi yoga ity ākhyāyate.
                                                cittaṃ hi prakhyāpravṛttisthitiśīlatvāt triguṇam. </p>

                                        <p>prakhyārūpaṃ hi cittasattvaṃ rajastamobhyāṃ saṃsṛṣṭam
                                                aiśvaryaviṣayapriyaṃ bhavati. tad eva
                                                tamasānuviddham adharmājñānāvairāgyānaiśvaryopagaṃ
                                                bhavati. tad eva prakṣīṇamohāvaraṇaṃ sarvataḥ
                                                pradyotamānam anuviddhaṃ rajomātrayā
                                                dharmajñānavairāgyaiśvaryopagaṃ bhavati. </p>

                                        <p>tad eva rajoleśamalāpetaṃ svarūpapratiṣṭhaṃ
                                                sattvapuruṣānyatākhyātimātraṃ dharmameghadhyānopagaṃ
                                                bhavati. tat paraṃ prasaṃkhyānam ity ācakṣate
                                                dhyāyinaḥ. citiśaktir apariṇāminy apratisaṃkramā
                                                darśitaviṣayā śuddhā cānantā ca sattvaguṇātmikā
                                                ceyam ato viparītā vivekakhyātir iti. atas tasyāṃ
                                                viraktaṃ cittaṃ tām api khyātiṃ niruṇaddhi.
                                                tadavasthaṃ saṃskāropagaṃ bhavati. sa nirbījaḥ
                                                samādhiḥ. na tatra kiṃcit saṃprajñāyata ity
                                                asaṃprajñātaḥ. dvividhaḥ sa yogaś cittavṛttinirodha
                                                iti.</p>

                                        <p>tadavasthe cetasi viṣayābhāvād buddhibodhātmā puruṣaḥ
                                                kiṃsvabhāva iti ---</p>
                                </div>

                                <div rend="large" type="sutra" xml:id="sū.1.3">
                                        <p>tadā draṣṭuḥ svarūpe ʼvasthānam (YS 1.3). </p>
                                </div>

                                <div type="commentary">
                                        <p>svarūpapratiṣṭhā tadānīṃ citiśaktir yathā kaivalye.
                                                vyutthānacitte tu sati tathāpi bhavantī na
                                                tathā.</p>

                                        <p>kathaṃ tarhi, darśitaviṣayatvāt ---</p>
                                </div>

                                <div rend="large" type="sutra" xml:id="sū.1.4">
                                        <p>vṛttisārūpyam itaratra (YS 1.4). </p>
                                </div>

                                <div type="commentary">
                                        <p>vyutthāne yāś cittavṛttayas tadaviśiṣṭavṛttiḥ puruṣaḥ.
                                                tathā ca sūtram ekam eva darśanaṃ khyātir eva
                                                darśanam iti. cittam ayaskāntamaṇikalpaṃ
                                                saṃnidhimātropakāri dṛśyatvena svaṃ bhavati
                                                puruṣasya svāminaḥ. tasmāc cittavṛttibodhe
                                                puruṣasyānādiḥ saṃbandho hetuḥ.</p>

                                        <p>tāḥ punar niroddhavyā bahutve sati cittasya ---</p>
                                </div>

                                <div rend="large" type="sutra" xml:id="sū.1.5">
                                        <p>vṛttayaḥ pañcatayyaḥ kliṣṭākliṣṭāḥ (YS 1.5).</p>
                                </div>

                                <div type="commentary">
                                        <p>kleśahetukāḥ karmāśayapracaye kṣetrībhūtāḥ kliṣṭāḥ.
                                                khyātiviṣayā guṇādhikāravirodhinyo ʼkliṣṭāḥ.
                                                kliṣṭapravāhapatitā apy akliṣṭāḥ. kliṣṭacchidreṣv
                                                apy akliṣṭā bhavanti. akliṣṭacchideṣu kliṣṭā iti.
                                                tathājātīyakāḥ saṃskārā vṛttibhir eva kriyante.
                                                saṃskāraiś ca vṛttaya iti. evaṃ vṛttisaṃskāracakram
                                                aniśam āvartate. tad evaṃbhūtaṃ cittam
                                                avasitādhikāram ātmakalpena vyavatiṣṭhate pralayaṃ
                                                vā gacchatīti. tāḥ kliṣṭāś cākliṣṭāś ca pañcadhā
                                                vṛttayaḥ.</p>
                                </div>

                                <div rend="large" type="sutra" xml:id="sū.1.6">
                                        <p>pramāṇaviparyayavikalpanidrāsmṛtayaḥ (YS 1.6).</p>
                                </div>

                                <div rend="large" type="sutra" xml:id="sū.1.7">
                                        <p>pratyakṣānumānāgamāḥ pramāṇāni (YS 1.7).</p>
                                </div>

                                <div type="commentary">
                                        <p>indriyapraṇālikayā cittasya bāhyavastūparāgāt tadviṣayā
                                                sāmānyaviśeṣātmano ʼrthasya viśeṣāvadhāraṇapradhānā
                                                vṛttiḥ pratyakṣaṃ pramāṇam. phalam aviśiṣṭaḥ
                                                pauruṣeyaś cittavṛttibodhaḥ. pratisaṃvedī puruṣa ity
                                                upariṣṭād upapādayiṣyāmaḥ.</p>

                                        <p>anumeyasya tulyajātīyeṣv anuvṛtto bhinnajātīyebhyo
                                                vyāvṛttaḥ saṃbandho yas tadviṣayā
                                                sāmānyāvadhāraṇapradhānā vṛttir anumānam. yathā
                                                deśāntaraprāpter gatimac candratārakaṃ caitravat,
                                                vindhyaś cāprāptir agatiḥ. āptena dṛṣṭo ʼnumito
                                                vārthaḥ paratra svabodhasaṃkrāntaye
                                                śabdenopadiśyate, śabdāt tadarthaviṣayā vṛttiḥ
                                                śrotur āgamaḥ. yasyāśraddheyārtho vaktā na
                                                dṛṣṭānumitārthaḥ sa āgamaḥ plavate. mūlavaktari tu
                                                dṛṣṭānumitārthe nirviplavaḥ syāt.</p>
                                </div>

                                <div rend="large" type="sutra" xml:id="sū.1.8">
                                        <p>viparyayo mithyājñānam atadrūpapratiṣṭham (YS 1.8).</p>
                                </div>

                                <div type="commentary">
                                        <p>sa kasmān na pramāṇam. yataḥ pramāṇena bādhyate.
                                                bhūtārthaviṣayatvāt pramāṇasya. tatra pramāṇena
                                                bādhanam apramāṇasya dṛṣṭam. tadyathā
                                                dvicandradarśanaṃ sadviṣayeṇaikacandradarśanena
                                                bādhyata iti. seyaṃ pañcaparvā bhavaty avidyā.
                                                avidyāsmitārāgadveṣābhiniveśāḥ kleśā iti. eta eva
                                                svasaṃjñābhis tamo moho mahāmohas tāmisro
                                                ʼndhatāmisra iti. ete
                                                cittamalaprasaṅgenābhidhāsyante.</p>
                                </div>

                                <div rend="large" type="sutra" xml:id="sū.1.9">
                                        <p>śabdajñānānupātī vastuśūnyo vikalpaḥ (YS 1.9). </p>
                                </div>

                                <div type="commentary">
                                        <p>sa na pramāṇopārohī. na viparyayopārohī ca.
                                                vastuśūnyatve+api śabdajñānamāhātmyanibandhano
                                                vyavahāro dṛśyate. tad yathā caitanyaṃ puruṣasya
                                                svarūpam iti. yadā citir eva puruṣas tadā kim atra
                                                kena vyapadiśyate.</p>

                                        <p>bhavati ca vyapadeśe vṛttiḥ. yathā caitrasya gaur iti.
                                                tathā pratiṣiddhavastudharmo niṣkriyaḥ puruṣaḥ,
                                                tiṣṭhati bāṇaḥ sthāsyati sthita iti. gatinivṛttau
                                                dhātvarthamātraṃ gamyate. tathānutpattidharmā puruṣa
                                                iti, utpattidharmasyābhāvamātram avagamyate na
                                                puruṣānvayī dharmaḥ. tasmād vikalpitaḥ sa dharmas
                                                tena cāsti vyavahāra iti. </p>
                                </div>

                                <div rend="large" type="sutra" xml:id="sū.1.10">
                                        <p>abhāvapratyayālambanā vṛttir nidrā (YS 1.10).</p>
                                </div>

                                <div type="commentary">
                                        <p>sā ca saṃprabodhe pratyavamarśāt pratyayaviśeṣaḥ. katham,
                                                sukham aham asvāpsam. prasannaṃ me manaḥ. prajñāṃ me
                                                viśāradīkaroti. duḥkham aham asvāpsam. styānaṃ me
                                                mano bhramaty anavasthitam gāḍhaṃ mūḍho ʼham
                                                asvāpsam. gurūṇi me gātrāṇi. klāntaṃ me cittam.
                                                alasaṃ muṣitam iva tiṣṭhatīti. sa khalv ayaṃ
                                                prabuddhasya pratyavamarśo na syād asati
                                                pratyayānubhave tadāśritāḥ smṛtayś ca tadviṣayā na
                                                syuḥ. tasmāt pratyayaviśeṣo nidrā. sā ca samādhāv
                                                itarapratyayavan niroddhavyeti.</p>
                                </div>

                                <div rend="large" type="sutra" xml:id="sū.1.11">
                                        <p>anubhūtaviṣayāsaṃpramoṣaḥ smṛtiḥ (YS 1.11).</p>
                                </div>

                                <div type="commentary">
                                        <p>kiṃ pratyayasya cittaṃ smaraty āhosvid viṣayasyeti.
                                                grāhyoparaktaḥ pratyayo
                                                grāhyagrahaṇobhayākāranirbhāsas tajjātīyakaṃ
                                                saṃskāram ārabhate. sa saṃskāraḥ svavyañjakāñjanas
                                                tadākārām eva grāhyagrahaṇobhayātmikāṃ smṛtiṃ
                                                janayati.</p>

                                        <p>tatra grahaṇākārapūrvā buddhiḥ. grāhyākārapūrvā smṛtiḥ.
                                                sā ca dvayī --- bhāvitasmartavyā cābhāvitasmartavyā
                                                ca. svapne bhāvitasmartavyā. jāgratsamaye tv
                                                abhāvitasmartavyeti. sarvāḥ smṛtayaḥ
                                                pramāṇaviparyayavikalpanidrāsmṛtīnām anubhavāt
                                                prabhavanti. sarvāś caitā vṛttayaḥ
                                                sukhaduḥkhamohātmikāḥ. sukhaduḥkhamohāś ca kleśeṣu
                                                vyākhyeyāḥ. sukhānuśayī rāgaḥ. duḥkhānuśayī dveṣaḥ.
                                                mohaḥ punar avidyeti. etāḥ sarvā vṛttayo
                                                niroddhavyāḥ. āsāṃ nirodhe saṃprajñāto vā samādhir
                                                bhavaty asaṃprajñāto veti.</p>

                                        <p>athāsāṃ nirodhe ka upāya iti --- </p>
                                </div>

                                <div rend="large" type="sutra" xml:id="sū.1.12">
                                        <p>abhyāsavairāgyābhyāṃ tannirodhaḥ (YS 1.12).</p>
                                </div>

                                <div type="commentary">
                                        <p>cittanadī nāmobhayatovāhinī vahati kalyāṇāya vahati
                                                pāpāya ca. yā tu kaivalyaprāgbhārā vivekaviṣayanimnā
                                                sā kalyāṇavahā. saṃsāraprāgbhārāvivekaviṣayaniṃnā
                                                pāpavahā. tatra vairāgyeṇa viṣayasrotaḥ
                                                khilīkriyate. vivekadarśanābhyāsena vivekasrota
                                                udghāṭyata ity ubhayādhīnaś cittavṛttinirodhaḥ.</p>
                                </div>

                                <div rend="large" type="sutra" xml:id="sū.1.13">
                                        <p>tatra sthitau yatno ʼbhyāsaḥ (YS 1.13).</p>
                                </div>
                                <div type="commentary">
                                        <p>cittasyāvṛttikasya praśāntavāhitā sthitiḥ. tadarthaḥ
                                                prayatno vīryam utsāhaḥ. tat saṃpipādayiṣayā tat
                                                sādhanānuṣṭhānam abhyāsaḥ.</p>
                                </div>

                                <div rend="large" type="sutra" xml:id="sū.1.14">
                                        <p>sa tu dīrghakālanairantaryasatkārāsevito dṛḍhabhūmiḥ (YS
                                                1.14). </p>
                                </div>
                                <div type="commentary">
                                        <p>dīrghakālāsevito nirantarāsevitaḥ satkārāsevitaḥ. tapasā
                                                brahmacaryeṇa vidyayā śraddhayā ca saṃpāditaḥ
                                                satkāravān dṛḍhabhūmir bhavati. vyutthānasaṃskāreṇa
                                                drāg ity evānabhibhūtaviṣaya ity arthaḥ.</p>
                                </div>

                                <div rend="large" type="sutra" xml:id="sū.1.15">
                                        <p>dṛṣṭānuśravikaviṣayavitṛṣṇasya vaśīkārasaṃjñā vairāgyam
                                                (YS 1.15).</p>
                                </div>
                                <div type="commentary">
                                        <p>striyo+annapānam aiśvaryam iti dṛṣṭaviṣaye vitṛṣṇasya
                                                svargavaidehyaprakṛtilayatvaprāptāv ānuśravikaviṣaye
                                                vitṛṣṇasya divyādivyaviṣayasaṃprayoge+api cittasya
                                                viṣayadoṣadarśinaḥ prasaṃkhyānabalād anābhogātmikā
                                                heyopādeyaśūnyā vaśīkārasaṃjñā vairāgyam. </p>
                                </div>

                                <div rend="large" type="sutra" xml:id="sū.1.16">
                                        <p>tat paraṃ puruṣakhyāter guṇavaitṛṣṇyam (YS 1.16).</p>
                                </div>

                                <div type="commentary">
                                        <p>dṛṣṭānuśravikaviṣayadoṣadarśī viraktaḥ
                                                puruṣadarśanābhyāsāt
                                                tacchuddhipravivekāpyāyitabuddhir guṇebhyo
                                                vyaktāvyaktadharmakebhyo virakta iti. tad dvayaṃ
                                                vairāgyam. tatra yad uttaraṃ taj jñānaprasādamātram.
                                                yasyodaye sati yogī pratyuditakhyātir evaṃ manyate
                                                --- prāptaṃ prāpaṇīyaṃ, kṣīṇāḥ kṣetavyāḥ kleśāḥ,
                                                chinnaḥ śliṣṭaparvā bhavasaṃkramaḥ, yasyāvicchedāj
                                                janitvā mriyate mṛtvā ca jāyata iti. jñānasyaiva
                                                parā kāṣṭhā vairāgyam. etasyaiva hi nāntarīyakaṃ
                                                kaivalyam iti.</p>

                                        <p>athopāyadvayena niruddhacittavṛtteḥ katham ucyate
                                                saṃprajñātaḥ samādhir iti ---</p>
                                </div>

                                <div rend="large" type="sutra" xml:id="sū.1.17">
                                        <p>vitarkavicārānandāsmitārūpānugamāt saṃprajñātaḥ (YS
                                                1.17).</p>
                                </div>

                                <div type="commentary">
                                        <p>vitarkaś cittasyālambane sthūla ābhogaḥ. sūkṣmo vicāraḥ.
                                                ānando hlādaḥ. ekātmikā saṃvid asmitā. tatra
                                                prathamaś catuṣṭayānugataḥ samādhiḥ savitarkaḥ.
                                                dvitīyo vitarkavikalaḥ savicāraḥ. tṛtīyo
                                                vicāravikalaḥ sānandaḥ. caturthas tadvikalo
                                                ʼsmitāmātra iti. sarva ete sālambanāḥ
                                                samādhayaḥ.</p>

                                        <p>athāsaṃprajñātaḥ samādhiḥ kimupāyaḥ kiṃsvabhāvo veti
                                                ---</p>
                                </div>

                                <div rend="large" type="sutra" xml:id="sū.1.18">
                                        <p>virāmapratyayābhyāsapūrvaḥ saṃskāraśeṣo+anyaḥ (YS
                                                1.18).</p>
                                </div>
                                <div type="commentary">
                                        <p>sarvavṛttipratyastamaye saṃskāraśeṣo nirodhaś cittasya
                                                samādhir asaṃprajñātaḥ. tasya paraṃ vairāgyam
                                                upāyaḥ. sālambano hy abhyāsas tatsādhanāya na
                                                kalpata iti virāmapratyayo nirvastuka
                                                ālambanīkriyate. sa cārthaśūnyaḥ. tadabhyāsapūrvakaṃ
                                                hi cittaṃ nirālambanam abhāvaprāptam iva bhavatīty
                                                eṣa nirbījaḥ samādhir asaṃprajñātaḥ.</p>

                                        <p>sa khalv ayaṃ dvividhaḥ --- upāyapratyayo bhavapratyayaś
                                                ca. tatropāyapratyayo yogināṃ bhavati --- </p>
                                </div>

                                <div rend="large" type="sutra" xml:id="sū.1.19">
                                        <p>bhavapratyayo videhaprakṛtilayānām (YS 1.19).</p>
                                </div>
                                <div type="commentary">
                                        <p>videhānāṃ devānāṃ bhavapratyayaḥ. te hi
                                                svasaṃskāramātropayogena cittena kaivalyapadam
                                                ivānubhavantaḥ svasaṃskāravipākaṃ tathājātīyakam
                                                ativāhayanti. tathā prakṛtilayāḥ sādhikāre cetasi
                                                prakṛtilīne kaivalyapadam ivānubhavanti, yāvan na
                                                punar āvartate+adhikāravaśāc cittam iti.</p>
                                </div>

                                <div rend="large" type="sutra" xml:id="sū.1.20">
                                        <p>śraddhāvīryasmṛtisamādhiprajñāpūrvaka itareṣām (YS
                                                1.20).</p>
                                </div>
                                <div type="commentary">
                                        <p>upāyapratyayo yogināṃ bhavati. śraddhā cetasaḥ
                                                saṃprasādaḥ. sā hi jananīva kalyāṇī yoginaṃ pāti.
                                                tasya hi śraddadhānasya vivekārthino vīryam
                                                upajāyate. samupajātavīryasya smṛtir upatiṣṭhate.
                                                smṛtyupasthāne ca cittam anākulaṃ samādhīyate.
                                                samāhitacittasya prajñāviveka upāvartate. yena
                                                yathārthaṃ vastu jānāti. tadabhyāsāt tattadviṣayāc
                                                ca vairāgyād asaṃprajñātaḥ samādhir bhavati.</p>

                                        <p>te khalu nava yogino mṛdumadhyādhimātropāyā bhavanti.
                                                tadyathā --- mṛdūpāyo madhyopāyo+adhimātropāya iti.
                                                tatra mṛdūpāyas trividhaḥ --- mṛdusaṃvego
                                                madhyasaṃvegas tīvrasaṃvega iti. tathā madhyopāyas
                                                tathādhimātropāya iti. tatrādhimātropāyānām ---</p>
                                </div>

                                <div rend="large" type="sutra" xml:id="sū.1.21">
                                        <p>tīvrasaṃvegānām āsannaḥ (YS 1.21).</p>
                                </div>
                                <div type="commentary">
                                        <p>samādhilābhaḥ samādhiphalaṃ ca bhavatīti.</p>
                                </div>

                                <div rend="large" type="sutra" xml:id="sū.1.22">
                                        <p>mṛdumadhyādhimātratvāt tato ʼpi viśeṣaḥ (YS 1.22).</p>
                                </div>
                                <div type="commentary">
                                        <p>mṛdutīvro madhyatīvro+adhimātratīvra iti. tato ʼpi
                                                viśeṣaḥ. tadviśeṣād api mṛdutīvrasaṃvegasyāsannaḥ
                                                tato madhyatīvrasaṃvegasyāsannataraḥ, tasmād
                                                adhimātratīvrasaṃvegasyādhimātropāyasyāpy
                                                āsannatamaḥ samādhilābhaḥ samādhiphalaṃ ceti.</p>

                                        <p>kim etasmād evāsannatamaḥ samādhir bhavati. athāsya lābhe
                                                bhavaty anyo ʼpi kaścid upāyo na veti ---</p>
                                </div>

                                <div rend="large" type="sutra" xml:id="sū.1.23">
                                        <p>īśvarapraṇidhānād vā (YS 1.23).</p>
                                </div>
                                <div type="commentary">
                                        <p>praṇidhānād bhaktiviśeṣād āvarjita īśvaras tam anugṛhṇāty
                                                abhidhyānamātreṇa. tadabhidhyānamātrād api yogina
                                                āsannatamaḥ samādhilābhaḥ samādhiphalaṃ ca
                                                bhavatīti.</p>

                                        <p>atha pradhānapuruṣavyatiriktaḥ ko ʼyam īśvaro nāmeti
                                                ---</p>
                                </div>

                                <div rend="large" type="sutra" xml:id="sū.1.24">
                                        <p>kleśakarmavipākāśayair aparāmṛṣṭaḥ puruṣaviśeṣa īśvaraḥ
                                                (YS 1.24).</p>
                                </div>
                                <div type="commentary">
                                        <p>avidyādayaḥ kleśāḥ. kuśalākuśalāni karmāṇi. tatphalaṃ
                                                vipākaḥ. tadanuguṇā vāsanā āśayāḥ. te ca manasi
                                                vartamānāḥ puruṣe vyapadiśyante, sa hi tatphalasya
                                                bhokteti. yathā jayaḥ parājayo vā yoddhṛṣu
                                                vartamānaḥ svāmini vyapadiśyate. yo hy anena
                                                bhogenāparāmṛṣṭaḥ sa puruṣaviśeṣa īśvaraḥ. </p>

                                        <p>kaivalyaṃ prāptās tarhi santi ca bahavaḥ kevalinaḥ. te hi
                                                trīṇi bandhanāni cchittvā kaivalyaṃ prāptā īśvarasya
                                                ca tatsaṃbandho na bhūto na bhāvī. yathā muktasya
                                                pūrvā bandhakoṭiḥ prajñāyate naivam īśvarasya. yathā
                                                vā prakṛtilīnasyottarā bandhakoṭiḥ saṃbhāvyate
                                                naivam īśvarasya. sa tu sadaiva muktaḥ sadaiveśvara
                                                iti. </p>

                                        <p>yo ʼsau prakṛṣṭasattvopādānād īśvarasya śāśvatika
                                                utkarṣaḥ sa kiṃ sanimitta āhosvin nirnimitta iti.
                                                tasya śāstraṃ nimittam. </p>

                                        <p>śāstraṃ punaḥ kiṃnimittam, prakṛṣṭasattvanimittam. </p>

                                        <p>etayoḥ śāstrotkarṣayor īśvarasattve vartamānayor anādiḥ
                                                saṃbandhaḥ. etasmād etad bhavati sadaiveśvaraḥ
                                                sadaiva mukta iti. tac ca tasyaiśvaryaṃ
                                                sāmyātiśayavinirmuktam. na tāvad aiśvaryāntareṇa tad
                                                atiśayyate. yad evātiśayi syāt tad eva tat syāt.
                                                tasmād yatra kāṣṭhāprāptir aiśvaryasya sa īśvara
                                                iti. na ca tatsamānam aiśvaryam asti. kasmāt, dvayos
                                                tulyayor ekasmin yugapatkāmite+arthe navam idam astu
                                                purāṇam idam astv ity ekasya siddhāv itarasya
                                                prākāmyavighātād ūnatvaṃ prasaktam. dvayoś ca
                                                tulyayor yugapatkāmitārthaprāptir nāsti. arthasya
                                                viruddhatvāt. tasmād yasya sāmyātiśayair vinirmuktam
                                                aiśvaryaṃ sa eveśvaraḥ. sa ca puruṣaviśeṣa iti.</p>

                                        <p>kiṃ ca ---</p>
                                </div>

                                <div rend="large" type="sutra" xml:id="sū.1.25">
                                        <p>tatra niratiśayaṃ sarvajñabījam (YS 1.25).</p>
                                </div>
                                <div type="commentary">
                                        <p>yad idam
                                                atītānāgatapratyutpannapratyekasamuccayātīndriyagrahaṇam
                                                alpaṃ bahv iti sarvajñabījam etad vivardhamānaṃ
                                                yatra niratiśayaṃ sa sarvajñaḥ. asti kāṣṭhāprāptiḥ
                                                sarvajñabījasya sātiśayatvāt parimāṇavad iti. yatra
                                                kāṣṭhāprāptir jñānasya sa sarvajñaḥ. sa ca
                                                puruṣaviśeṣa iti. </p>

                                        <p>sāmānyamātropasaṃhāre ca kṛtopakṣayam anumānaṃ na
                                                viśeṣapratipattau samartham iti. tasya
                                                saṃjñādiviśeṣapratipattir āgamataḥ paryanveṣyā.
                                                tasyātmānugrahābhāve+api bhūtānugrahaḥ prayojanam.
                                                jñānadharmopadeśena kalpapralayamahāpralayeṣu
                                                saṃsāriṇaḥ puruṣān uddhariṣyāmīti. tathā coktam ---
                                                ādividvān nirmāṇacittam adhiṣṭhāya kāruṇyād bhagavān
                                                paramarṣir āsuraye jijñāsamānāya tantraṃ
                                                provāceti.</p>

                                        <p>sa eṣaḥ ---</p>
                                </div>

                                <div rend="large" type="sutra" xml:id="sū.1.26">
                                        <p>pūrveṣām api guruḥ kālenānavacchedāt (YS 1.26).</p>
                                </div>
                                <div type="commentary">
                                        <p>pūrve hi guravaḥ kālenāvacchidyante. yatrāvacchedārthena
                                                kālo nopāvartate sa eṣa pūrveṣām api guruḥ. yathāsya
                                                sargasyādau prakarṣagatyā siddhas
                                                tathātikrāntasargādiṣv api pratyetavyaḥ.</p>
                                </div>

                                <div rend="large" type="sutra" xml:id="sū.1.27">
                                        <p>tasya vācakaḥ praṇavaḥ (YS 1.27).</p>
                                </div>
                                <div type="commentary">
                                        <p>vācya īśvaraḥ praṇavasya. kim asya saṃketakṛtaṃ
                                                vācyavācakatvam atha pradīpaprakāśavad avasthitam
                                                iti. </p>

                                        <p>sthito+asya vācyasya vācakena saha saṃbandhaḥ. saṃketas
                                                tv īśravasya sthitam evārtham abhinayati.
                                                yathāvasthitaḥ pitṛputrayoḥ saṃbandhaḥ
                                                saṃketenāvadyotyate, ayam asya pitā, ayam asya putra
                                                iti. sargāntareṣv api vācyavācakaśaktyapekṣas
                                                tathaiva saṃketaḥ kriyate. saṃpratipattinityatayā
                                                nityaḥ śabdārthasaṃbandha ity āgaminaḥ
                                                pratijānate.</p>

                                        <p>vijñātavācyavācakatvasya yoginaḥ ---</p>
                                </div>

                                <div rend="large" type="sutra" xml:id="sū.1.28">
                                        <p>tajjapas tadarthabhāvanam (YS 1.28).</p>
                                </div>
                                <div type="commentary">
                                        <p>praṇavasya japaḥ praṇavābhidheyasya ceśvarasya bhāvanam.
                                                tad asya yoginaḥ praṇavaṃ japataḥ praṇavārthaṃ ca
                                                bhāvayataś cittam ekāgraṃ saṃpadyate. tathā coktam
                                                ---</p>

                                        <p>``svādhyāyād yogam āsīta yogāt svādhyāyam āmanet /
                                                svādhyāyayogasaṃpattyā paramātmā prakāśate //'';
                                                iti.</p>

                                        <p>kiṃ cāsya bhavati ---</p>
                                </div>

                                <div rend="large" type="sutra" xml:id="sū.1.29">
                                        <p>tataḥ pratyakcetanādhigamo+apy antarāyābhāvaś ca (YS
                                                1.29).</p>
                                </div>
                                <div type="commentary">
                                        <p>ye tāvad antarāyā vyādhiprabhṛtayas te tāvad
                                                īśvarapraṇidhānān na bhavanti. svarūpadarśanam apy
                                                asya bhavati. yathaiveśvaraḥ puruṣaḥ śuddhaḥ
                                                prasannaḥ kevalo+anupasargas tathāyam api buddheḥ
                                                pratisaṃvedī yaḥ puruṣas tam adhigacchati.</p>

                                        <p>atha ke+antarāyā ye cittasya vikṣepāḥ. ke punas te
                                                kiyanto veti ---</p>
                                </div>

                                <div rend="large" type="sutra" xml:id="sū.1.30">
                                        <p>vyādhistyānasaṃśayapramādālasyāviratibhrāntidarśanālabdhabhūmikatvānavasthitatvāni
                                                cittavikṣepās te+antarāyāḥ (YS 1.30).</p>
                                </div>
                                <div type="commentary">
                                        <p>navāntarāyāś cittasya vikṣepāḥ. sahaite cittavṛttibhir
                                                bhavanti. eteṣām abhāve na bhavanti pūrvoktāś
                                                cittavṛttayaḥ. vyādhir dhāturasakaraṇavaiṣamyam.
                                                styānam akarmaṇyatā cittasya. saṃśaya ubhayakoṭispṛg
                                                vijñānaṃ syād idam evaṃ naivaṃ syād iti. pramādaḥ
                                                samādhisādhanānām abhāvanam. ālasyaṃ kāyasya
                                                cittasya ca gurutvād apravṛttiḥ. aviratiś cittasya
                                                viṣayasaṃprayogātmā gardhaḥ. bhrāntidarśanaṃ
                                                viparyayajñānam. alabdhabhūmikatvaṃ samādhibhūmer
                                                alābhaḥ. anavasthitatvaṃ yal labdhāyāṃ bhūmau
                                                cittasyāpratiṣṭhā. samādhipratilambhe hi sati
                                                tadavasthitaṃ syād iti. ete cittavikṣepā nava
                                                yogamalā yogapratipakṣā yogāntarāyā ity
                                                abhidhīyante.</p>
                                </div>

                                <div rend="large" type="sutra" xml:id="sū.1.31">
                                        <p>duḥkhadaurmanasyāṅgamejayatvaśvāsapraśvāsā
                                                vikṣepasahabhuvaḥ (YS 1.31).</p>
                                </div>
                                <div type="commentary">
                                        <p>duḥkham ādhyātmikam ādhibhautikam ādhidaivikaṃ ca.
                                                yenābhihatāḥ prāṇinas tadapaghātāya prayatante tad
                                                duḥkham. daurmanasyam icchāvighātāc cetasaḥ kṣobhaḥ.
                                                yad aṅgāny ejayati kampayati tad aṅgamejayatvam.
                                                prāṇo yad bāhyaṃ vāyum ācāmati sa śvāsaḥ. yat
                                                kauṣṭhyaṃ vāyuṃ niḥsārayati sa praśvāsaḥ. ete
                                                vikṣepasahabhuvo vikṣiptacittasyaite bhavanti.
                                                samāhitacittasyaite na bhavanti.</p>

                                        <p>athaite vikṣepāḥ samādhipratipakṣās tābhyām
                                                evābhyāsavairāgyābhyāṃ niroddhavyāḥ. tatrābhyāsasya
                                                viṣayam upasaṃharann idam āha ---</p>
                                </div>

                                <div rend="large" type="sutra" xml:id="sū.1.32">
                                        <p>tatpratiṣedhārtham ekatattvābhyāsaḥ (YS 1.32).</p>
                                </div>
                                <div type="commentary">
                                        <p>vikṣepapratiṣedhārtham ekatattvāvalambanaṃ cittam
                                                abhyaset. yasya tu pratyarthaniyataṃ pratyayamātraṃ
                                                kṣaṇikaṃ ca cittaṃ tasya sarvam eva cittam ekāgraṃ
                                                nāsty eva vikṣiptam. yadi punar idaṃ sarvataḥ
                                                pratyāhṛtyaikasminn arthe samādhīyate tadā bhavaty
                                                ekāgram ity ato na pratyarthaniyatam. </p>

                                        <p>yo+api sadṛśapratyayapravāhena cittam ekāgraṃ manyate
                                                tasyaikāgratā yadi pravāhacittasya dharmas tadaikaṃ
                                                nāsti pravāhacittaṃ kṣaṇikatvāt. atha
                                                pravāhāṃśasyaiva pratyayasya dharmaḥ, sa sarvaḥ
                                                sadṛśapratyayapravāhī vā visadṛśapratyayapravāhī vā
                                                pratyarthaniyatatvād ekāgra eveti
                                                vikṣiptacittānupapattiḥ. tasmād ekam anekārtham
                                                avasthitaṃ cittam iti. </p>

                                        <p>yadi ca cittenaikenānanvitāḥ svabhāvabhinnāḥ pratyayā
                                                jāyerann atha katham anyapratyayadṛṣṭasyānyaḥ smartā
                                                bhavet. anyapratyayopacitasya ca karmāśayasyānyaḥ
                                                pratyaya upabhoktā bhavet. kathaṃcit samādhīyamānam
                                                apy etad gomayapāyasīyanyāyam ākṣi. </p>

                                        <p>kiṃ ca svātmānubhavāpahnavaś cittasyānyatve prāpnoti.
                                                katham, yad aham adrākṣaṃ tat spṛśāmi yac cāsprākṣaṃ
                                                tat paśyāmīty aham iti pratyayaḥ sarvasya
                                                pratyayasya bhede sati pratyayiny abhedenopasthitaḥ.
                                                ekapratyayaviṣayo+ayam abhedātmāham iti pratyayaḥ
                                                katham atyantabhinneṣu citteṣu vartamānaḥ sāmānyam
                                                ekaṃ pratyayinam āśrayet. svānubhavagrāhyaś cāyam
                                                abhedātmāham iti pratyayaḥ. na ca pratyakṣasya
                                                māhātmyaṃ pramāṇāntareṇābhibhūyate. pramāṇāntaraṃ ca
                                                pratyakṣabalenaiva vyavahāraṃ labhate. tasmād ekam
                                                anekārtham avasthitaṃ ca cittam.</p>

                                        <p>yasya cittasyāvasthitasyedaṃ śāstreṇa parikarma
                                                nirdiśyate tat katham ---</p>
                                </div>

                                <div rend="large" type="sutra" xml:id="sū.1.33">
                                        <p>maitrīkaruṇāmuditopekṣāṇāṃ sukhaduḥkhapuṇyāpuṇyaviṣayāṇāṃ
                                                bhāvanātaś cittaprasādanam (YS 1.33).</p>
                                </div>
                                <div type="commentary">
                                        <p>tatra sarvaprāṇiṣu sukhasaṃbhogāpanneṣu maitrīṃ bhāvayet.
                                                duḥkhiteṣu karuṇām. puṇyātmakeṣu muditām.
                                                apuṇyaśīleṣūpekṣām. evam asya bhāvayataḥ śuklo
                                                dharma upajāyate. tataś ca cittaṃ prasīdati.
                                                prasannam ekāgraṃ sthitipadaṃ labhate.</p>
                                </div>

                                <div rend="large" type="sutra" xml:id="sū.1.34">
                                        <p>pracchardanavidhāraṇābhyāṃ vā prāṇasya (YS 1.34).</p>
                                </div>
                                <div type="commentary">
                                        <p>kauṣṭhyasya vāyor nāsikāpuṭābhyāṃ prayatnaviśeṣād vamanaṃ
                                                pracchardanam, vidhāraṇaṃ prāṇāyāmas tābhyāṃ vā
                                                manasaḥ sthitiṃ saṃpādayet.</p>
                                </div>

                                <div rend="large" type="sutra" xml:id="sū.1.35">
                                        <p>viṣayavatī vā pravṛttir utpannā manasaḥ sthitinibandhanī
                                                (YS 1.35).</p>
                                </div>
                                <div type="commentary">
                                        <p>nāsikāgre dhārayato+asya yā divyagandhasaṃvit sā
                                                gandhapravṛttiḥ. jihvāgre rasasaṃvit. tāluni
                                                rūpasaṃvit. jihvāmadhye sparśasaṃvit. jihvāmūle
                                                śabdasaṃvid ity etā vṛttaya utpannāś cittaṃ sthitau
                                                nibadhnanti, saṃśayaṃ vidhamanti, samādhiprajñāyāṃ
                                                ca dvārībhavantīti. etena
                                                candrādityagrahamaṇipradīparaśmyādiṣu pravṛttir
                                                utpannā viṣayavaty eva veditavyā yady api hi
                                                tattacchāstrānumānācāryopadeśair avagatam
                                                arthatattvaṃ sadbhūtam eva bhavati. eteṣāṃ
                                                yathābhūtārthapratipādanasāmarthyāt, tathāpi yāvad
                                                ekadeśo+api kaścin na svakaraṇasaṃvedyo bhavati
                                                tāvat sarvaṃ parokṣam ivāpavargādiṣu sūkṣmeṣv
                                                artheṣu na dṛḍhāṃ buddhim utpādayati. tasmāc
                                                chāstrānumānācāryopadeśopodbalanārtham evāvaśyaṃ
                                                kaścid arthaviśeṣaḥ pratyakṣīkartavyaḥ. tatra
                                                tadupadiṣṭārthaikadeśapratyakṣatve sati sarvaṃ
                                                sūkṣmaviṣayam api āpavargāc chraddhīyate. etadartham
                                                evedaṃ cittaparikarma nirdiśyate. aniyatāsu vṛttiṣu
                                                tadviṣayāyāṃ vaśīkārasaṃjñāyām upajātāyāṃ samarthaṃ
                                                syāt tasya tasyārthasya pratyakṣīkaraṇāyeti. tathā
                                                ca sati śraddhāvīryasmṛtisamādhayo+asyāpratibandhena
                                                bhaviṣyantīti.</p>
                                </div>

                                <div rend="large" type="sutra" xml:id="sū.1.36">
                                        <p>viśokā vā jyotiṣmatī (YS 1.36).</p>
                                </div>
                                <div type="commentary">
                                        <p>pravṛttir utpannā manasaḥ sthitinibandhanīty anuvartate.
                                                hṛdayapuṇḍarīke dhārayato yā buddhisaṃvit,
                                                buddhisattvaṃ hi bhāsvaram ākāśakalpaṃ, tatra
                                                sthitivaiśāradyāt pravṛttiḥ
                                                sūryendugrahamaṇiprabhārūpākāreṇa vikalpate.
                                                tathāsmitāyāṃ samāpannaṃ cittaṃ
                                                nistaraṅgamahodadhikalpaṃ śāntam anantam
                                                asmitāmātraṃ bhavati. yatredam uktam ---
                                                  ``<quote>tam aṇumātram ātmānam anuvidyāsmīty evaṃ
                                                  tāvat saṃprajānīte</quote>'' iti. eṣā dvayī viśokā
                                                viṣayavatī, asmitāmātrā ca pravṛttir jyotiṣmatīty
                                                ucyate. yayā yoginaś cittaṃ sthitipadaṃ labhata
                                                iti.</p>
                                </div>

                                <div rend="large" type="sutra" xml:id="sū.1.37">
                                        <p>vītarāgaviṣayaṃ vā cittam (YS 1.37).</p>
                                </div>
                                <div type="commentary">
                                        <p>vītarāgacittālambanoparaktaṃ vā yoginaś cittaṃ
                                                sthitipadaṃ labhata iti.</p>
                                </div>

                                <div rend="large" type="sutra" xml:id="sū.1.38">
                                        <p>svapnanidrājñānālambanaṃ vā (YS 1.38).</p>
                                </div>
                                <div type="commentary">
                                        <p>svapnajñānālambanaṃ vā nidrājñānālambanaṃ vā tadākāraṃ
                                                yoginaś cittaṃ sthitipadaṃ labhata iti.</p>
                                </div>

                                <div rend="large" type="sutra" xml:id="sū.1.39">
                                        <p>yathābhimatadhyānād vā (YS 1.39).</p>
                                </div>
                                <div type="commentary">
                                        <p>yad evābhimataṃ tad eva dhyāyet. tatra labdhasthitikam
                                                anyatrāpi sthitipadaṃ labhata iti.</p>
                                </div>

                                <div rend="large" type="sutra" xml:id="sū.1.40">
                                        <p>paramāṇuparamamahattvānto+asya vaśīkāraḥ (YS 1.40).</p>
                                </div>
                                <div type="commentary">
                                        <p>sūkṣme niviśamānasya paramāṇvantaṃ sthitipadaṃ labhata
                                                iti. sthūle niviśamānasya paramamahattvāntaṃ
                                                sthitipadaṃ cittasya. evaṃ tām ubhayīṃ koṭim
                                                anudhāvato yo+asyāpratīghātaḥ sa paro vaśīkāraḥ.
                                                tadvaśīkārāt paripūrṇaṃ yoginaś cittaṃ na punar
                                                abhyāsakṛtaṃ parikarmāpekṣata iti.</p>

                                        <p>atha labdhasthitikasya cetasaḥ kiṃsvarūpā kiṃviṣayā vā
                                                samāpattir iti, tad ucyate ---</p>
                                </div>

                                <div rend="large" type="sutra" xml:id="sū.1.41">
                                        <p>kṣīṇavṛtter abhijātasyeva maṇer grahītṛgrahaṇagrāhyeṣu
                                                tatsthatadañjanatā samāpattiḥ (YS 1.41).</p>
                                </div>
                                <div type="commentary">
                                        <p>kṣīṇavṛtter iti pratyastamitapratyayasyety arthaḥ.
                                                abhijātasyeva maṇer iti dṛṣṭāntopādānam. yathā
                                                sphaṭika upāśrayabhedāt tattadrūpoparakta
                                                upāśrayarūpākāreṇa nirbhāsate tathā
                                                grāhyālambanoparaktaṃ cittaṃ grāhyasamāpannaṃ
                                                grāhyasvarūpākāreṇa nirbhāsate. bhūtasūkṣmoparaktaṃ
                                                bhūtasūkṣmasamāpannaṃ bhūtasūkṣmasvarūpābhāsaṃ
                                                bhavati. tathā sthūlālambanoparaktaṃ
                                                sthūlarūpasamāpannaṃ sthūlarūpābhāsaṃ bhavati. tathā
                                                viśvabhedoparaktaṃ viśvabhedasamāpannaṃ
                                                viśvarūpābhāsaṃ bhavati. </p>

                                        <p>tathā grahaṇeṣv apīndriyeṣv api draṣṭavyam.
                                                grahaṇālambanoparaktaṃ grahaṇasamāpannaṃ
                                                grahaṇasvarūpākāreṇa nirbhāsate. tathā
                                                grahītṛpuruṣālambanoparaktaṃ grahītṛpuruṣasamāpannaṃ
                                                grahītṛpuruṣasvarūpākāreṇa nirbhāsate. tathā
                                                muktapuruṣālambanoparaktaṃ muktapuruṣasamāpannaṃ
                                                muktapuruṣasvarūpākāreṇa nirbhāsata iti. tad evam
                                                abhijātamaṇikalpasya cetaso grahītṛgrahaṇagrāhyeṣu
                                                puruṣendriyabhūteṣu yā tatsthatadañjanatā teṣu
                                                sthitasya tadākārāpattiḥ sā samāpattir ity
                                                ucyate.</p>
                                </div>

                                <div rend="large" type="sutra" xml:id="sū.1.42">
                                        <p>tatra śabdārthajñānavikalpaiḥ saṃkīrṇā savitarkā
                                                samāpattiḥ (YS 1.42). </p>
                                </div>
                                <div type="commentary">
                                        <p>tadyathā gaur iti śabdo gaur ity artho gaur iti jñānam
                                                ity avibhāgena vibhaktānām api grahaṇaṃ dṛṣṭam.
                                                vibhajyamānāś cānye śabdadharmā anye+arthadharmā
                                                anye vijñānadharmā ity eteṣāṃ vibhaktaḥ panthāḥ.
                                                tatra samāpannasya yogino yo gavādyarthaḥ
                                                samādhiprajñāyāṃ samārūḍhaḥ sa cec
                                                chabdārthajñānavikalpānuviddha upāvartate sā
                                                saṃkīrṇā samāpattiḥ savitarkety ucyate.</p>

                                        <p>yadā punaḥ śabdasaṃketasmṛtipariśuddhau
                                                śrutānumānajñānavikalpaśūnyāyāṃ samādhiprajñāyāṃ
                                                svarūpamātreṇāvasthito ʼrthas
                                                tatsvarūpākāramātratayaivāvacchidyate. sā ca
                                                nirvitarkā samāpattiḥ. tat paraṃ pratyakṣam. tac ca
                                                śrutānumānayor bījam. tataḥ śrutānumāne prabhavataḥ.
                                                na ca śrutānumānajñānasahabhūtaṃ tad darśanam.
                                                tasmād asaṃkīrṇaṃ praṃmāṇāntareṇa yogino
                                                nirvitarkasamādhijaṃ darśanam iti. nirvitarkāyāḥ
                                                samāpatter asyāḥ sūtreṇa lakṣaṇaṃ dyotyate ---</p>
                                </div>

                                <div rend="large" type="sutra" xml:id="sū.1.43">
                                        <p>smṛtipariśuddhau svarūpaśūnyevārthamātranirbhāsā
                                                nirvitarkā (YS 1.43).</p>
                                </div>
                                <div type="commentary">
                                        <p>yā śabdasaṃketaśrutānumānajñānavikalpasmṛtipariśuddhau
                                                grāhyasvarūpa.uparaktā prajñā svam iva
                                                prajñāsvarūpaṃ grahaṇātmakaṃ tyaktvā
                                                padārthamātrasvarūpā grāhyasvarūpāpanneva bhavati sā
                                                tadā nirvitarkā samāpattiḥ. </p>

                                        <p>tathā ca vyākyātaṃ tasyā ekabuddhyupakramo hy
                                                arthātmāṇupracayaviśeṣātmā gavādir ghaṭādir vā
                                                lokaḥ. </p>

                                        <p>sa ca saṃsthānaviśeṣo bhūtasūkṣmāṇāṃ sādhāraṇo dharma
                                                ātmabhūtaḥ phalena vyaktenānumitaḥ svavyañjakāñjanaḥ
                                                prādurbhavati. dharmāntarasya kapālāder udaye ca
                                                tirobhavati. sa eṣa dharmo+avayavīty ucyate. yo+asāv
                                                ekaś ca mahāṃś cāṇīṃyaś ca sparśavāṃś ca
                                                kriyādharmakaś cānityaś ca tenāvayavinā vyavahārāḥ
                                                kriyante. </p>

                                        <p>yasya punar avastukaḥ sa pracayaviśeṣaḥ. sūkṣmaṃ ca
                                                kāraṇam anupalabhyam avikalpasya tasyāvayavyabhāvād
                                                atadrūpapratiṣṭhaṃ mithyājñānam iti prāyeṇa sarvam
                                                eva prāptaṃ mithyājñānam iti. tadā ca samyagjñānam
                                                api kiṃ syād viṣayābhāvāt. yad yad upalabhyate tat
                                                tad avayavitvenāmnātam. tasmād asty avayavī yo
                                                mahattvādivyavahārāpannaḥ samāpatter nirvitarkāyā
                                                viṣayī bhavati.</p>
                                </div>

                                <div rend="large" type="sutra" xml:id="sū.1.44">
                                        <p>etayaiva savicārā nirvicārā ca sūkṣmaviṣayā vyākhyātā (YS
                                                1.44).</p>
                                </div>
                                <div type="commentary">
                                        <p>tatra bhūtasūkṣmakeṣv abhivyaktadharmakeṣu
                                                deśakālanimittānubhavāvacchinneṣu yā samāpattiḥ sā
                                                savicārety ucyate. tatrāpy ekabuddhinirgrāhyam
                                                evoditadharmaviśiṣṭaṃ bhūtasūkṣmam ālambanībhūtaṃ
                                                samādhiprajñāyām upatiṣṭhate. </p>

                                        <p>yā punaḥ sarvathā sarvataḥ
                                                śāntoditāvyapadeśyadharmānavacchinneṣu
                                                sarvadharmānupātiṣu sarvadharmātmakeṣu samāpattiḥ sā
                                                nirvicārety ucyate. evaṃsvarūpaṃ hi tadbhūtasūkṣmam
                                                etenaiva svarūpeṇālambanībhūtam eva
                                                samādhiprajñāsvarūpam uparañjayati. </p>

                                        <p>prajñā ca svarūpaśūnyevārthamātrā yadā bhavati tadā
                                                nirvicārety ucyate. tatra mahadvastuviṣayā savitarkā
                                                nirvitarkā ca, sūkṣmavastuviṣayā savicārā nirvicārā
                                                ca. evam ubhayor etayaiva nirvitarkayā vikalpahānir
                                                vyākhyāteti.</p>
                                </div>

                                <div rend="large" type="sutra" xml:id="sū.1.45">
                                        <p>sūkṣmaviṣayatvaṃ cāliṅgaparyavasānam (YS 1.45).</p>
                                </div>
                                <div type="commentary">
                                        <p>pārthivasyāṇor gandhatanmātraṃ sūkṣmo viṣayaḥ. āpyasya
                                                rasatanmātram. taijasasya rūpatanmātram. vāyavīyasya
                                                sparśatanmātram. ākāśasya śabdatanmātram iti. teṣām
                                                ahaṃkāraḥ. asyāpi liṅgamātraṃ sūkṣmo viṣayaḥ.
                                                liṅgamātrasyāpy aliṅgaṃ sūkṣmo viṣayaḥ. na cāliṅgāt
                                                paraṃ sūkṣmam asti. nanv asti puruṣaḥ sūkṣma iti
                                                satyam. yathā liṅgāt param aliṅgasya saukṣmyaṃ na
                                                caivaṃ puruṣasya. kiṃtu, liṅgasyānvayikāraṇaṃ puruṣo
                                                na bhavati, hetus tu bhavatīti. ataḥ pradhāne
                                                saukṣmyaṃ niratiśayaṃ vyākhyātam.</p>
                                </div>

                                <div rend="large" type="sutra" xml:id="sū.1.46">
                                        <p>tā eva sabījaḥ samādhiḥ (YS 1.46). </p>
                                </div>
                                <div type="commentary">
                                        <p>tāś catasraḥ samāpattayo bahirvastubījā iti samādhir api
                                                sabījaḥ. tatra sthūle+arthe savitarko nirvitarkaḥ,
                                                sūkṣme+arthe savicāro nirvicāra iti
                                                caturdhopasaṃkhyātaḥ samādhir iti.</p>
                                </div>

                                <div rend="large" type="sutra" xml:id="sū.1.47">
                                        <p>nirvicāravaiśāradye+adhyātmaprasādaḥ (YS 1.47).</p>
                                </div>
                                <div type="commentary">
                                        <p>aśuddhyāvaraṇamalāpetasya prakāśātmano buddhisattvasya
                                                rajastamobhyām anabhibhūtaḥ svacchaḥ sthitipravāho
                                                vaiśāradyam. yadā nirvicārasya samādher vaiśāradyam
                                                idaṃ jāyate tadā yogino bhavaty adhyātmaprasādo
                                                bhūtārthaviṣayaḥ kramānanurodhī sphuṭaḥ prajñālokaḥ.
                                                tathā coktam --- ``<quote><lg>
                                                  <l>prajñāprasādam āruhya aśocyaḥ śocato janān
                                                  /</l>
                                                  <l>bhūmiṣṭhān iva śailasthaḥ sarvān
                                                  prājño+anupaśyati</l>
                                                  </lg></quote>''.</p>
                                </div>

                                <div rend="large" type="sutra" xml:id="sū.1.48">
                                        <p>ṛtaṃbharā tatra prajñā (YS 1.48).</p>
                                </div>
                                <div type="commentary">
                                        <p>tasmin samāhitacittasya yā prajñā jāyate tasyā
                                                ṛtaṃbhareti saṃjñā bhavati. anvarthā ca sā, satyam
                                                eva bibharti na ca tatra viparyāsajñānagandho+apy
                                                astīti. tathā coktam --- </p>

                                        <p>``<quote><lg>
                                                  <l>āgamenānumānena dhyānābhyāsarasena ca /</l>
                                                  <l>tridhā prakalpayan prajñāṃ labhate yogam
                                                  uttamam</l>
                                                  </lg></quote>'' iti.</p>

                                        <p>sā punaḥ ---</p>
                                </div>

                                <div rend="large" type="sutra" xml:id="sū.1.49">
                                        <p>śrutānumānaprajñābhyām anyaviṣayā viśeṣārthatvāt (YS
                                                1.49).</p>
                                </div>
                                <div type="commentary">
                                        <p>śrutam āgamavijñānaṃ tat sāmānyaviṣayam. na hy āgamena
                                                śakyo viśeṣo+abhidhātum, kasmāt, na hi viśeṣeṇa
                                                kṛtasaṃketaḥ śabda iti. tathānumānaṃ sāmānyaviṣayam
                                                eva. yatra prāptis tatra gatir yatrāprāptis tatra na
                                                bhavati gatir ity uktam. anumānena ca
                                                sāmānyenopasaṃhāraḥ. tasmāc chrutānumānaviṣayo na
                                                viśeṣaḥ kaścid astīti. </p>

                                        <p>na cāsya sūkṣmavyavahitaviprakṛṣṭasya vastuno
                                                lokapratyakṣeṇa grahaṇam asti. na cāsya
                                                viśeṣasyāpramāṇakasyābhāvo+astīti
                                                samādhiprajñānirgrāhya eva sa viśeṣo bhavati
                                                bhūtasūkṣmagato vā puruṣagato vā. tasmāc
                                                chrutānumānaprajñābhyām anyaviṣayā sā prajñā
                                                viśeṣārthatvād iti.</p>

                                        <p>samādhiprajñāpratilambhe yoginaḥ prajñākṛtaḥ saṃskāro
                                                navo navo jāyate --- </p>
                                </div>

                                <div rend="large" type="sutra" xml:id="sū.1.50">
                                        <p>tajjaḥ saṃskāro+anyasaṃskārapratibandhī (YS 1.50).</p>
                                </div>
                                <div type="commentary">
                                        <p>samādhiprajñāprabhavaḥ saṃskāro vyutthānasaṃskārāśayaṃ
                                                bādhate. vyutthānasaṃskārābhibhavāt tatprabhavāḥ
                                                pratyayā na bhavanti. pratyayanirodhe samādhir
                                                upatiṣṭhate. tataḥ samādhijā prajñā, tataḥ
                                                prajñākṛtāḥ saṃskārā iti navo navaḥ saṃskārāśayo
                                                jāyate. tataś ca prajñā, tataś ca saṃskārā iti.
                                                katham asau saṃskārātiśayaś cittaṃ sādhikāraṃ na
                                                kariṣyatīti. na te prajñākṛtāḥ saṃskārāḥ
                                                kleśakṣayahetutvāc cittam adhikāraviśiṣṭaṃ kurvanti.
                                                cittaṃ hi te svakāryād avasādayanti.
                                                khyātiparyavasānaṃ hi cittaceṣṭitam iti.</p>

                                        <p>kiṃ cāsya bhavati ---</p>
                                </div>

                                <div rend="large" type="sutra" xml:id="sū.1.51">
                                        <p>tasyāpi nirodhe sarvanirodhān nirbījaḥ samādhiḥ (YS
                                                1.51).</p>
                                </div>
                                <div type="commentary">
                                        <p>sa na kevalaṃ samādhiprajñāvirodhī prajñākṛtānām api
                                                saṃskārāṇāṃ pratibandhī bhavati. kasmāt, nirodhajaḥ
                                                saṃskāraḥ samādhijān saṃskārān bādhata iti. </p>

                                        <p>nirodhasthitikālakramānubhavena
                                                nirodhacittakṛtasaṃskārāstitvam anumeyam.
                                                vyutthānanirodhasamādhiprabhavaiḥ saha
                                                kaivalyabhāgīyaiḥ saṃskāraiś cittaṃ svasyāṃ prakṛtāv
                                                avasthitāyāṃ pravilīyate. tasmāt te saṃskārāś
                                                cittasyādhikāravirodhino na sthitihetavo bhavantīti.
                                                yasmād avasitādhikāraṃ saha kaivalyabhāgīyaiḥ
                                                saṃskāraiś cittaṃ nivartate, tasmin nivṛtte puruṣaḥ
                                                svarūpamātrapratiṣṭho+ataḥ śuddhaḥ kevalo mukta ity
                                                ucyata iti.</p>
                                </div>
                                <trailer>iti śrīpātañjale sāṃkhyapravacane yogaśāstre
                                        śrīmadvyāsabhāṣye prathamaḥ samādhipādaḥ 1.</trailer>
                        </div>


                        <div>
                                <head>[Sādhanapādaḥ]</head>
                                <div type="commentary">
                                        <p>uddiṣṭaḥ samāhitacittasya yogaḥ. kathaṃ
                                                vyutthitacitto+api yogayuktaḥ syād ity etad
                                                ārabhyate --- </p>
                                </div>

                                <div rend="large" type="sutra" xml:id="sū.2.1">
                                        <p>tapaḥsvādhyāyeśvarapraṇidhānāni kriyāyogaḥ (YS 2.1).</p>
                                </div>
                                <div type="commentary">
                                        <p>nātapasvino yogaḥ sidhyati. anādikarmakleśavāsanācitrā
                                                pratyupasthitaviṣayajālā cāśuddhir nāntareṇa tapaḥ
                                                saṃbhedam āpadyata iti tapasa upādānam. tac ca
                                                cittaprasādanam abādhamānam anenāsevyam iti
                                                manyate.</p>

                                        <p>svādhyāyaḥ praṇavādipavitrāṇāṃ japo mokṣaśāstrādhyayanaṃ
                                                vā. īśvarapraṇidhānaṃ sarvakriyāṇāṃ paramagurāv
                                                arpaṇaṃ tatphalasaṃnyāso vā.</p>

                                        <p>sa hi kriyāyogaḥ ---</p>
                                </div>

                                <div rend="large" type="sutra" xml:id="sū.2.2">
                                        <p>samādhibhāvanārthaḥ kleśatanūkaraṇārthaś ca (YS 2.2).</p>
                                </div>
                                <div type="commentary">
                                        <p>sa hy āsevyamānaḥ samādhiṃ bhāvayati kleśāṃś ca
                                                pratanūkaroti. pratanūkṛtān kleśān prasaṃkhyānāgninā
                                                dagdhabījakalpān aprasavadharmiṇaḥ kariṣyatīti.
                                                teṣāṃ tanūkaraṇāt punaḥ kleśair aparāmṛṣṭā
                                                sattvapuruṣānyatāmātrakhyātiḥ sūkṣmā prajñā
                                                samāptādhikārā pratiprasavāya kalpiṣyata iti.</p>

                                        <p>atha ke kleśāḥ kiyanto veti ---</p>
                                </div>

                                <div rend="large" type="sutra" xml:id="sū.2.3">
                                        <p>avidyāsmitārāgadveṣābhiniveśāḥ kleśāḥ (YS 2.3).</p>
                                </div>
                                <div type="commentary">
                                        <p>kleśā iti pañca viparyayā ity arthaḥ. te spandamānā
                                                guṇādhikāraṃ draḍhayanti, pariṇāmam avasthāpayanti,
                                                kāryakāraṇasrota unnamayanti,
                                                parasparānugrahatantrībhūtvā karmavipākaṃ
                                                cābhinirharantīti.</p>
                                </div>

                                <div rend="large" type="sutra" xml:id="sū.2.4">
                                        <p>avidyā kṣetram uttareṣāṃ prasuptatanuvicchinnodārāṇām (YS
                                                2.4).</p>
                                </div>
                                <div type="commentary">
                                        <p>atrāvidyā kṣetraṃ prasavabhūmir uttarareṣām asmitādīnāṃ
                                                caturvidhavikalpānāṃ prasuptatanuvicchinnodārāṇām.
                                                tatra kā prasuptiḥ. cetasi śaktimātrapratiṣṭhānāṃ
                                                bījabhāvopagamaḥ. tasya prabodha ālambane
                                                saṃmukhībhāvaḥ. prasaṃkhyānavato dagdhakleśabījasya
                                                saṃmukhībhūte+apy ālambane nāsau punar asti,
                                                dagdhabījasya kutaḥ praroha iti. ataḥ kṣīṇakleśaḥ
                                                kuśalaś caramadeha ity ucyate. tatraiva sā
                                                dagdhabījabhāvā pañcamī kleśāvasthā nānyatreti.
                                                satāṃ kleśānāṃ tadā bījasāmarthyaṃ dagdham iti
                                                viṣayasya saṃmukhībhāve+api sati na bhavaty eṣāṃ
                                                prabodha ity uktā prasuptir dagdhabījānām aprarohaś
                                                ca. </p>

                                        <p>tanutvam ucyate --- pratipakṣabhāvanopahatāḥ kleśās
                                                tanavo bhavanti. tathā vicchidya vicchidya tena
                                                tenātmanā punaḥ punaḥ samudācarantīti vicchinnāḥ.
                                                kathaṃ, rāgakāle krodhasyādarśanāt. na hi rāgakāle
                                                krodhaḥ samudācarati. rāgaś ca kvacid dṛśyamāno na
                                                viṣayāntare nāsti. naikasyāṃ striyāṃ caitro rakta
                                                ity anyāsu strīṣu viraktaḥ, kiṃtu tatra rāgo
                                                labdhavṛttir anyatra tu bhaviṣyadvṛttir iti. sa hi
                                                tadā prasuptatanuvicchinno bhavati.</p>

                                        <p>viṣaye yo labdhavṛttiḥ sa udāraḥ. sarva evaite
                                                kleśaviṣayatvaṃ nātikrāmanti. kas tarhi vicchinnaḥ
                                                prasuptas tanur udāro vā kleśa iti, ucyate ---
                                                satyam evaitat, kiṃtu viśiṣṭānām evaiteṣāṃ
                                                vicchinnāditvam. yathaiva pratipakṣabhāvanāto
                                                nivṛttas tathaiva svavyañjakāñjanenābhivyakta iti.
                                                sarva evāmī kleśā avidyābhedāḥ. kasmāt, sarveṣv
                                                avidyaivābhiplavate. yad avidyayā vastv ākāryate tad
                                                evānuśerate kleśā viparyāsapratyayakāla upalabhyante
                                                kṣīyamāṇāṃ cāvidyām anu kṣīyanta iti.</p>

                                        <p>tatrāvidyāsvarūpam ucyate --- </p>
                                </div>

                                <div rend="large" type="sutra" xml:id="sū.2.5">
                                        <p>anityāśuciduḥkhānātmasu nityaśucisukhātmakhyātir avidyā
                                                (YS 2.5).</p>
                                </div>
                                <div type="commentary">
                                        <p>anitye kārye nityakhyātiḥ. tadyathā --- dhruvā pṛthivī,
                                                dhruvā sacandratārakā dyauḥ, amṛtā divaukasa iti.
                                                tathāśucau paramabībhatse kāye, ---</p>

                                        <p>``<quote><lg>
                                                  <l>sthānād bījād upaṣṭambhān niḥsyandān nidhanād
                                                  api /</l>
                                                  <l>kāyam ādheyaśaucatvāt paṇḍitā hy aśuciṃ
                                                  viduḥ//</l>
                                                  </lg></quote>'' //</p>

                                        <p>iti aśucau śucikhyātir dṛśyate. naveva śaśāṅkalekhā
                                                kamanīyeyaṃ kanyā madhvamṛtāvayavanirmiteva candraṃ
                                                bhittvā niḥsṛteva jñāyate, nīlotpalapatrāyatākṣī
                                                hāvagarbhābhyāṃ locanābhyāṃ jīvalokam
                                                āśvāsayantīveti kasya kenābhisaṃbandhaḥ. bhavati
                                                caivam aśucau śuciviparyāsapratyaya iti. etenāpuṇye
                                                puṇyapratyayas tathaivānarthe cārthapratyayo
                                                vyākhyātaḥ.</p>

                                        <p>tathā duḥkhe sukhakhyātiṃ vakṣyati ---
                                                  ``<quote>pariṇāmatāpasaṃskāraduḥkhair
                                                  guṇavṛttivirodhāc ca duḥkham eva sarvaṃ
                                                  vivekinaḥ</quote>'' iti. tatra sukhakhyātir
                                                avidyā. tathānātmany ātmakhyātir bāhyopakaraṇeṣu
                                                cetanācetaneṣu bhogādhiṣṭhāne vā śarīre
                                                puruṣopakaraṇe vā manasy anātmany ātmakhyātir iti.
                                                tathaitad atroktam --- ``<quote>vyaktam avyaktaṃ vā
                                                  sattvam ātmatvenābhipratītya tasya saṃpadam anu
                                                  nandaty ātmasaṃpadaṃ manvānas tasya vyāpadam anu
                                                  śocaty ātmavyāpadaṃ manvānaḥ sa
                                                  sarvo+apratibuddhaḥ</quote>'' iti. eṣā catuṣpadā
                                                bhavaty avidyā mūlam asya kleśasaṃtānasya
                                                karmāśayasya ca savipākasyeti.</p>

                                        <p>tasyāś cāmitrāgoṣpadavadvastusatattvaṃ vijñeyam. yathā
                                                nāmitro mitrābhāvo na mitramātraṃ kiṃtu tadviruddhaḥ
                                                sapatnaḥ. yathā vāgoṣpadaṃ na goṣpadābhāvo na
                                                goṣpadamātraṃ kiṃtu deśa eva tābhyām anyad
                                                vastvantaram. evam avidyā na pramāṇaṃ na
                                                pramāṇābhāvaḥ kiṃtu vidyāviparītaṃ jñānāntaram
                                                avidyeti.</p>
                                </div>

                                <div rend="large" type="sutra" xml:id="sū.2.6">
                                        <p>dṛgdarśanaśaktyor ekātmatevāsmitā (YS 2.6).</p>
                                </div>
                                <div type="commentary">
                                        <p>puruṣo dṛkśaktir buddhir darśanaśaktir ity etayor
                                                ekasvarūpāpattir ivāsmitā kleśa ucyate.
                                                bhoktṛbhogyaśaktyor atyantavibhaktayor
                                                atyantāsaṃkīrṇayor avibhāgaprāptāv iva satyāṃ bhogaḥ
                                                kalpate. svarūpapratilambhe tu tayoḥ kaivalyam eva
                                                bhavati kuto bhoga iti. tathā coktam ---
                                                  ``<quote>buddhitaḥ paraṃ puruṣam
                                                  ākāraśīlavidyādibhir vibhaktam apaśyan kuryāt
                                                  tatrātmabuddhiṃ mohena</quote>'' iti.</p>
                                </div>

                                <div rend="large" type="sutra" xml:id="sū.2.7">
                                        <p>sukhānuśayī rāgaḥ (YS 2.7).</p>
                                </div>
                                <div type="commentary">
                                        <p>sukhābhijñasya sukhānusmṛtipūrvaḥ sukhe tatsādhane vā yo
                                                gardhas tṛṣṇā lobhaḥ sa rāga iti.</p>
                                </div>

                                <div rend="large" type="sutra" xml:id="sū.2.8">
                                        <p>duḥkhānuśayī dveṣaḥ (YS 2.8). </p>
                                </div>
                                <div type="commentary">
                                        <p>duḥkhābhijñasya duḥkhānusmṛtipūrvo duḥkhe tatsādhane vā
                                                yaḥ pratigho manyur jighāṃsā krodhaḥ sa dveṣaḥ.</p>
                                </div>

                                <div rend="large" type="sutra" xml:id="sū.2.9">
                                        <p>svarasavāhī viduṣo+api tathā rūḍho+abhiniveśaḥ (YS
                                                2.9).</p>
                                </div>
                                <div type="commentary">
                                        <p>sarvasya prāṇina iyam ātmāśīr nityā bhavati mā na bhūvaṃ
                                                bhūyāsam iti. na cānanubhūtamaraṇadharmakasyaiṣā
                                                bhavaty ātmāśīḥ. etayā ca pūrvajanmānubhavaḥ
                                                pratīyate. sa cāyam abhiniveśaḥ kleśaḥ svarasavāhī
                                                kṛmer api jātamātrasya pratyakṣānumānāgamair
                                                asaṃbhāvito maraṇatrāsa ucchedadṛṣṭyātmakaḥ
                                                pūrvajanmānubhūtaṃ maraṇaduḥkham anumāpayati. </p>

                                        <p>yathā cāyam atyantamūḍheṣu dṛśyate kleśas tathā
                                                viduṣo+api vijñātapūrvāparāntasya rūḍhaḥ. kasmāt
                                                samānā hi tayoḥ kuśalākuśalayor maraṇaduḥkhānubhavād
                                                iyaṃ vāsaneti.</p>
                                </div>

                                <div rend="large" type="sutra" xml:id="sū.2.10">
                                        <p>te pratiprasavaheyāḥ sūkṣmāḥ (YS 2.10). </p>
                                </div>
                                <div type="commentary">
                                        <p>te pañca kleśā dagdhabījakalpā yoginaś caritādhikāre
                                                cetasi pralīne saha tenaivāstaṃ gacchanti.</p>

                                        <p>sthitānāṃ tu bījabhāvopagatānām ---</p>
                                </div>

                                <div rend="large" type="sutra" xml:id="sū.2.11">
                                        <p>dhyānaheyās tadvṛttayaḥ (YS 2.11).</p>
                                </div>
                                <div type="commentary">
                                        <p>kleśānāṃ yā vṛttayaḥ sthūlās tāḥ kriyāyogena tanūkṛtāḥ
                                                satyaḥ prasaṃkhyānena dhyānena hātavyā yāvat
                                                sūkṣmīkṛtā yāvad dagdhabījakalpā iti. yathā
                                                vastrāṇāṃ sthūlo malaḥ pūrvaṃ nirdhūyate paścāt
                                                sūkṣmo yatnenopāyena cāpanīyate tathā
                                                svalpapratipakṣāḥ sthūlā vṛttayaḥ kleśānāṃ, sūkṣmās
                                                tu mahāpratipakṣā iti.</p>
                                </div>

                                <div rend="large" type="sutra" xml:id="sū.2.12">
                                        <p>kleśamūlaḥ karmāśayo dṛṣṭādṛṣṭajanmavedanīyaḥ (YS
                                                2.12).</p>
                                </div>
                                <div type="commentary">
                                        <p>tatra puṇyāpuṇyakarmāśayaḥ kāmalobhamohakrodhabhavaḥ. sa
                                                dṛṣṭajanmavedanīyaś cādṛṣṭajanmavedanīyaś ca. tatra
                                                tīvrasaṃvegena mantratapaḥsamādhibhir nirvartita
                                                īśvaradevatāmaharṣimahānubhāvānām ārādhanād vā yaḥ
                                                pariniṣpannaḥ sa sadyaḥ paripacyate puṇyakarmāśaya
                                                iti. tathā tīvrakleśena bhītavyādhitakṛpaṇeṣu
                                                viśvāsopagateṣu vā mahānubhāveṣu vā tapasviṣu kṛtaḥ
                                                punaḥ punar apakāraḥ sa cāpi pāpakarmāśayaḥ sadya
                                                eva paripacyate. yathā nandīśvaraḥ kumāro
                                                manuṣyapariṇāmaṃ hitvā devatvena pariṇataḥ. tathā
                                                nahuṣo+api devānām indraḥ svakaṃ pariṇāmaṃ hitvā
                                                tiryaktvena pariṇata iti. tatra nārakāṇāṃ nāsti
                                                dṛṣṭajanmavedanīyaḥ karmāśayaḥ. kṣīṇakleśānām api
                                                nāsty adṛṣṭajanmavedanīyaḥ karmāśaya iti.</p>
                                </div>

                                <div rend="large" type="sutra" xml:id="sū.2.13">
                                        <p>sati mūle tadvipāko jātyāyurbhogāḥ (YS 2.13). </p>
                                </div>
                                <div type="commentary">
                                        <p>satsu kleśeṣu karmāśayo vipākārambhī bhavati
                                                nocchinnakleśamūlaḥ. yathā tuṣāvanaddhāḥ śālitaṇḍulā
                                                adagdhabījabhāvāḥ prarohasamarthā bhavanti,
                                                nāpanītatuṣā dagdhabījabhāvā vā tathā kleśāvanaddhaḥ
                                                karmāśayo vipākaprarohī bhavati, nāpanītakleśo na
                                                prasaṃkhyānadagdhakleśabījabhāvo veti. sa ca vipākas
                                                trividho jātir āyur bhoga iti. </p>

                                        <p>tatredaṃ vicāryate --- kim ekaṃ karmaikasya janmanaḥ
                                                kāraṇam athaikaṃ karmānekaṃ janmākṣipatīti. dvitīyā
                                                vicāraṇā --- kim anekaṃ karmānekaṃ janma
                                                nirvartayati athānekaṃ karmaikaṃ janma
                                                nirvartayatīti. na tāvad ekaṃ karmaikasya janmanaḥ
                                                kāraṇam. kasmāt,
                                                anādikālapracitasyāsaṃkhyeyasyāvaśiṣṭasya karmaṇaḥ
                                                sāṃpratikasya ca phalakramāniyamād anāśvāso lokasya
                                                prasaktaḥ, sa cāniṣṭa iti. na caikaṃ karmānekasya
                                                janmanaḥ kāraṇam. kasmāt, anekeṣu karmasu ekaikam
                                                eva karmānekasya janmanaḥ kāraṇam ity avaśiṣṭasya
                                                vipākakālābhāvaḥ prasaktaḥ, sa cāpy aniṣṭa iti. na
                                                cānekaṃ karmānekasya janmanaḥ kāraṇam. kasmāt, tad
                                                anekaṃ janma yugapan na saṃbhavatīti krameṇaiva
                                                vācyam. tathā ca pūrvadoṣānuṣaṅgaḥ.</p>

                                        <p>tasmāj janmaprāyaṇāntare kṛtaḥ puṇyāpuṇyakarmāśayapracayo
                                                vicitraḥ pradhānopasarjanabhāvenāvasthitaḥ
                                                prāyaṇābhivyakta ekapraghaṭṭakena maraṇaṃ prasādhya
                                                saṃmūrchita ekam eva janma karoti. tac ca janma
                                                tenaiva karmaṇā labdhāyuṣkaṃ bhavati. tasminn āyuṣi
                                                tenaiva karmaṇā bhogaḥ saṃpadyata iti. asau
                                                karmāśayo janmāyurbhogahetutvāt
                                                trivipāko+abhidhīyata iti. ata ekabhavikaḥ karmāśaya
                                                ukta iti.</p>

                                        <p>dṛṣṭajanmavedanīyas tv ekavipākārambhī bhogahetutvād
                                                dvivipākārambhī vāyurbhogahetutvān nandīśvaravan
                                                nahuṣavad veti.
                                                kleśakarmavipākānubhavanirvartitābhis tu vāsanābhir
                                                anādikālasaṃmūrchitam idaṃ cittaṃ vicitrīkṛtam iva
                                                sarvato matsyajālaṃ granthibhir ivātatam ity etā
                                                anekabhavapūrvikā vāsanāḥ. yas tv ayaṃ karmāśaya eṣa
                                                evaikabhavika ukta iti. ye saṃskārāḥ smṛtihetavas tā
                                                vāsanās tāś cānādikālīnā iti.</p>

                                        <p>yas tv asāv ekabhavikaḥ karmāśayaḥ sa niyatavipākaś
                                                cāniyatavipākaś ca. tatra dṛṣṭajanmavedanīyasya
                                                niyatavipākasyaivāyaṃ niyamo na tv
                                                adṛṣṭajanmavedanīyasyāniyatavipākasya kasmāt. yo hy
                                                adṛṣṭajanmavedanīyo+aniyatavipākas tasya trayī gatiḥ
                                                --- kṛtasyāvipakvasya nāśaḥ, pradhānakarmaṇy
                                                āvāpagamanaṃ vā,
                                                niyatavipākapradhānakarmaṇābhibhūtasya vā ciram
                                                avasthānam iti.</p>

                                        <p>tatra kṛtasyāvipakvasya nāśo yathā śuklakarmodayād ihaiva
                                                nāśaḥ kṛṣṇasya. yatredam uktam --- ``<quote>dve dve
                                                  ha vai karmaṇī veditavye pāpakasyaiko rāśiḥ
                                                  puṇyakṛto+apahanti tad icchasva karmāṇi sukṛtāni
                                                  kartum ihaiva te karma kavayo
                                                vedayante.</quote>''</p>

                                        <p>pradhānakarmaṇy āvāpagamanam. yatredam uktaṃ ---
                                                  ``<quote>syāt svalpaḥ saṃkaraḥ saparihāraḥ
                                                  sapratyavamarṣaḥ kuśalasya nāpakarṣāyālam. kasmāt,
                                                  kuśalaṃ hi me bahv anyad asti yatrāyam āvāpaṃ
                                                  gataḥ svarge+apy apakarṣam alpaṃ
                                                kariṣyati</quote>'' iti.</p>

                                        <p>niyatavipākapradhānakarmaṇābhibhūtasya vā ciram
                                                avasthānam. katham iti, adṛṣṭajanmavedanīyasyaiva
                                                niyatavipākasya karmaṇaḥ samānaṃ maraṇam
                                                abhivyaktikāraṇam uktam. na tv
                                                adṛṣṭajanmavedanīyasyāniyatavipākasya. yat tv
                                                adṛṣṭajanmavedanīyaṃ karmāniyatavipākaṃ tan naśyed
                                                āvāpaṃ vā gacched abhibhūtaṃ vā ciram apy upāsīta,
                                                yāvat samānaṃ karmābhivyañjakaṃ nimittam asya na
                                                vipākābhimukhaṃ karotīti. tadvipākasyaiva
                                                deśakālanimittānavadhāraṇād iyaṃ karmagatiś citrā
                                                durvijñānā ceti. na cotsargasyāpavādān nivṛttir ity
                                                ekabhavikaḥ karmāśayo+anujñāyata iti.</p>
                                </div>

                                <div rend="large" type="sutra" xml:id="sū.2.14">
                                        <p>te hlādaparitāpaphalāḥ puṇyāpuṇyahetutvāt (YS 2.14). </p>
                                </div>
                                <div type="commentary">
                                        <p>te janmāyurbhogāḥ puṇyahetukāḥ sukhaphalā apuṇyahetukā
                                                duḥkhaphalā iti. yathā cedaṃ duḥkhaṃ pratikūlātmakam
                                                evaṃ viṣayasukhakāle+api duḥkham asty eva
                                                pratikūlātmakaṃ yoginaḥ. </p>

                                        <p>kathaṃ, tad upapādyate ---</p>
                                </div>

                                <div rend="large" type="sutra" xml:id="sū.2.15">
                                        <p>pariṇāmatāpasaṃskāraduḥkhair guṇavṛttivirodhāc ca duḥkham
                                                eva sarvaṃ vivekinaḥ (YS 2.15).</p>
                                </div>
                                <div type="commentary">
                                        <p>sarvasyāyaṃ rāgānuviddhaś cetanācetanasādhanādhīnaḥ
                                                sukhānubhava iti tatrāsti rāgajaḥ karmāśayaḥ. tathā
                                                ca dveṣṭi duḥkhasādhanāni muhyati ceti
                                                dveṣamohakṛto+apy asti karmāśayaḥ. tathā coktam ---
                                                  ``<quote>nānupahatya bhūtāny upabhogaḥ
                                                  saṃbhavatīti hiṃsākṛto+apy asti śarīraḥ
                                                  karmāśayaḥ</quote>'' iti. viṣayasukhaṃ cāvidyety
                                                uktam.</p>

                                        <p>yā bhogeṣv indriyāṇāṃ tṛpter upaśāntis tat sukham. yā
                                                laulyād anupaśāntis tad duḥkham. na cendriyāṇāṃ
                                                bhogābhyāsena vaitṛṣṇyaṃ kartuṃ śakyam. kasmāt, yato
                                                bhogābhyāsam anu vivardhante rāgāḥ kauśalāni
                                                cendriyāṇām iti. tasmād anupāyaḥ sukhasya
                                                bhogābhyāsa iti. sa khalv ayaṃ vṛścikaviṣabhīta
                                                ivāśīviṣeṇa daṣṭo yaḥ sukhārthī viṣayānuvāsito
                                                mahati duḥkhapaṅke nimagna iti. eṣā pariṇāmaduḥkhatā
                                                nāma pratikūlā sukhāvasthāyām api yoginam eva
                                                kliśnāti.</p>

                                        <p>atha kā tāpaduḥkhatā, sarvasya dveṣānuviddhaś
                                                cetanācetanasādhanādhīnas tāpānubhava iti tatrāsti
                                                dveṣajaḥ karmāśayaḥ. sukhasādhanāni ca
                                                prārthayamānaḥ kāyena vācā manasā ca parispandate
                                                tataḥ param anugṛhṇāty upahanti ceti
                                                parānugrahapīḍābhyāṃ dharmādharmāv upacinoti. sa
                                                karmāśayo lobhān mohāc ca bhavatīty eṣā
                                                tāpaduḥkhatocyate. kā punaḥ saṃskāraduḥkhatā,
                                                sukhānubhavāt sukhasaṃskārāśayo duḥkhānubhavād api
                                                duḥkhasaṃskārāśaya iti. evaṃ karmabhyo
                                                vipāke+anubhūyamāne sukhe duḥkhe vā punaḥ
                                                karmāśayapracaya iti. </p>

                                        <p>evam idam anādi duḥkhasroto viprasṛtaṃ yoginam eva
                                                pratikūlātmakatvād udvejayati. kasmāt,
                                                akṣipātrakalpo hi vidvān iti. yathorṇātantur
                                                akṣipātre nyastaḥ sparśena duḥkhayati na cānyeṣu
                                                gātrāvayaveṣu, evam etāni duḥkhāny akṣipātrakalpaṃ
                                                yoginam eva kliśnanti netaraṃ pratipattāram. itaraṃ
                                                tu svakarmopahṛtaṃ duḥkham upāttam upāttaṃ tyajantaṃ
                                                tyaktaṃ tyaktam upādadānam anādivāsanāvicitrayā
                                                cittavṛttyā samantato ʼnuviddham ivāvidyayā hātavya
                                                evāhaṃkāramamakārānupātinaṃ jātaṃ jātaṃ
                                                bāhyādhyātmikobhayanimittās triparvāṇas tāpā
                                                anuplavante. tad evam anādinā duḥkhasrotasā
                                                vyuhyamānam ātmānaṃ bhūtagrāmaṃ ca dṛṣṭvā yogī
                                                sarvaduḥkhakṣayakāraṇaṃ samyagdarśanaṃ śaraṇaṃ
                                                prapadyata iti. </p>

                                        <p>guṇavṛttivirodhāc ca duḥkham eva sarvaṃ vivekinaḥ.
                                                prakhyāpravṛttisthitirūpā buddhiguṇāḥ
                                                parasparānugrahatantrī bhūtvā śāntaṃ ghoraṃ mūḍhaṃ
                                                vā pratyayaṃ triguṇam evārabhante. calaṃ ca
                                                guṇavṛttam iti kṣiprapariṇāmi cittam uktam.
                                                rūpātiśayā vṛttyatiśayāś ca paraspareṇa virudhyante,
                                                sāmānyāni tv atiśayaiḥ saha pravartante. evam ete
                                                guṇā itaretarāśrayeṇopārjitasukhaduḥkhamohapratyayāḥ
                                                sarve sarvarūpā bhavantīti, guṇapradhānabhāvakṛtas
                                                tv eṣāṃ viśeṣa iti. tasmād duḥkham eva sarvaṃ
                                                vivekina iti. </p>

                                        <p>tad asya mahato duḥkhasamudāyasya prabhavabījam avidyā.
                                                tasyāś ca samyagdarśanam abhāvahetuḥ. yathā
                                                cikitsāśāstraṃ caturvyūham --- rogo rogahetur
                                                ārogyaṃ bhaiṣajyam iti. evam idam api śāstram
                                                caturvyūham eva. tadyathā --- saṃsāraḥ saṃsārahetur
                                                mokṣo mokṣopāya iti. tatra duḥkhabahulaḥ saṃsāro
                                                heyaḥ. pradhānapuruṣayoḥ saṃyogo heyahetuḥ.
                                                saṃyogasyātyantikī nivṛttir hānam. hānopāyaḥ
                                                samyagdarśanam. </p>

                                        <p>tatra hātuḥ svarūpam upādeyaṃ vā heyaṃ vā na bhavitum
                                                arhatīti hāne tasyocchedavādaprasaṅga upādāne ca
                                                hetuvādaḥ. ubhayapratyākhyāne śāśvatavāda ity etat
                                                samyagdarśanam.</p>

                                        <p>tad etac chāstraṃ caturvyūham ity abhidhīyate ---</p>
                                </div>

                                <div rend="large" type="sutra" xml:id="sū.2.16">
                                        <p>heyaṃ duḥkham anāgatam (YS 2.16).</p>
                                </div>
                                <div type="commentary">
                                        <p>duḥkham atītam upabhogenātivāhitaṃ na heyapakṣe vartate.
                                                vartamānaṃ ca svakṣaṇe bhogārūḍham iti na tat
                                                kṣaṇāntare heyatām āpadyate. tasmād yad evānāgataṃ
                                                duḥkhaṃ tad evākṣipātrakalpaṃ yoginaṃ kliśnāti
                                                netaraṃ pratipattāram. tad eva heyatām āpadyate.</p>

                                        <p>tasmād yad eva heyam ity ucyate tasyaiva kāraṇaṃ
                                                pratinirdiśyate ---</p>
                                </div>

                                <div rend="large" type="sutra" xml:id="sū.2.17">
                                        <p>draṣṭṛdṛśyayoḥ saṃyogo heyahetuḥ (YS 2.17). </p>
                                </div>
                                <div type="commentary">
                                        <p>draṣṭā buddheḥ pratisaṃvedī puruṣaḥ. dṛśyā
                                                buddhisattvopārūḍhāḥ sarve dharmāḥ. tad etad dṛśyam
                                                ayaskāntamaṇikalpaṃ saṃnidhimātropakāri dṛśyatvena
                                                svaṃ bhavati puruṣasya dṛśirūpasya svāminaḥ,
                                                anubhavakarmaviṣayatām āpannaṃ yataḥ. anyasvarūpeṇa
                                                pratilabdhātmakaṃ svatantram api parārthatvāt
                                                paratantram.</p>

                                        <p>tayor dṛgdarśanaśaktyor anādir arthakṛtaḥ saṃyogo
                                                heyahetur duḥkhasya kāraṇam ity arthaḥ. tathā coktam
                                                --- tatsaṃyogahetuvivarjanāt syād ayam ātyantiko
                                                duḥkhapratīkāraḥ. kasmāt, duḥkhahetoḥ parihāryasya
                                                pratīkāradarśanāt. tadyathā --- pādatalasya
                                                bhedyatā, kaṇṭakasya bhettṛtvaṃ, parihāraḥ
                                                kaṇṭakasya pā(pa)dānadhiṣṭhānaṃ pādatrāṇavyavahitena
                                                vādhiṣṭhānam, etat trayaṃ yo veda loke sa tatra
                                                pratīkāram ārabhamāṇo bhedajaṃ duḥkhaṃ nāpnoti.
                                                kasmāt, tritvopalabdhisāmarthyād iti. atrāpi
                                                tāpakasya rajasaḥ sattvam eva tapyam. kasmāt,
                                                tapikriyāyāḥ karmasthatvāt, sattve karmaṇi tapikriyā
                                                nāpariṇāmini niṣkriye kṣetrajñe, darśitaviṣayatvāt.
                                                sattve tu tapyamāne tadākārānurodhī puruṣo+apy
                                                anutapyata iti.</p>

                                        <p>dṛśyasvarūpam ucyate ---</p>
                                </div>

                                <div rend="large" type="sutra" xml:id="sū.2.18">
                                        <p>prakāśakriyāsthitiśīlaṃ bhūtendriyātmakaṃ
                                                bhogāpavargārthaṃ dṛśyam (YS 2.18). </p>
                                </div>
                                <div type="commentary">
                                        <p>prakāśaśīlaṃ sattvam. kriyāśīlaṃ rajaḥ sthitiśīlaṃ tama
                                                iti. ete guṇāḥ parasparoparaktapravibhāgāḥ
                                                pariṇāminaḥ saṃyogaviyogadharmāṇa
                                                itaretaropāśrayeṇopārjitamūrtayaḥ
                                                parasparāṅgāṅgitve+apy asaṃbhinnaśaktipravibhāgās
                                                tulyajātīyātulyajātīyaśaktibhedānupātinaḥ
                                                pradhānavelāyām upadarśitasaṃnidhānā guṇatve+api ca
                                                vyāpāramātreṇa pradhānāntarṇītānumitāstitāḥ
                                                puruṣārthakartavyatayā prayuktasāmarthyāḥ
                                                saṃnidhimātropakāriṇo+ayaskāntamaṇikalpāḥ pratyayam
                                                antareṇaikatamasya vṛttim anuvartamānāḥ
                                                pradhānaśabdavācyā bhavanti. etad dṛśyam ity ucyate. </p>

                                        <p>tad etad bhūtendriyātmakaṃ bhūtabhāvena pṛthivyādinā
                                                sūkṣmasthūlena pariṇamate. tathendriyabhāvena
                                                śrotrādinā sūkṣmasthūlena pariṇamata iti. tat tu
                                                nāprayojanam api tu prayojanam urarīkṛtya pravartata
                                                iti bhogāpavargārthaṃ hi tad dṛśyaṃ puruṣasyeti.
                                                tatreṣṭāniṣṭaguṇasvarūpāvadhāraṇam avibhāgāpannaṃ
                                                bhogo bhoktuḥ svarūpāvadhāraṇam apavarga iti. dvayor
                                                atiriktam anyad darśanaṃ nāsti. tathā coktam ---
                                                ayaṃ tu khalu triṣu guṇeṣu kartṛṣv akartari ca
                                                puruṣe tulyātulyajātīye caturthe tatkriyāsākṣiṇy
                                                upanīyamānān sarvabhāvān upapannān anupaśyann
                                                adarśanam anyac chaṅkata iti.</p>

                                        <p>tāv etau bhogāpavargau buddhikṛtau buddhāv eva vartamānau
                                                kathaṃ puruṣe vyapadiśyete iti. yathā vijayaḥ
                                                parājayo vā yoddhṛṣu vartamānaḥ svāmini
                                                vyapadiśyate, sa hi tatphalasya bhokteti, evaṃ
                                                bandhamokṣau buddhāv eva vartamānau puruṣe
                                                vyapadiśyete, sa hi tatphalasya bhokteti. buddher
                                                eva puruṣārthāparisamāptir bandhas tadarthāvasāyo
                                                mokṣa iti. etena
                                                grahaṇadhāraṇohāpohatattvajñānābhiniveśā buddhau
                                                vartamānāḥ puruṣe+adhyāropitasadbhāvāḥ. sa hi
                                                tatphalasya bhokteti.</p>

                                        <p>dṛśyānāṃ guṇānāṃ svarūpabhedāvadhāraṇārtham idam
                                                ārabhyate ---</p>
                                </div>

                                <div rend="large" type="sutra" xml:id="sū.2.19">
                                        <p>viśeṣāviśeṣaliṅgamātrāliṅgāni guṇaparvāṇi (YS 2.19).</p>
                                </div>
                                <div type="commentary">
                                        <p>tatrākāśavāyvagnyudakabhūmayo bhūtāni
                                                śabdasparśarūparasagandhatanmātrāṇām aviśeṣāṇāṃ
                                                viśeṣāḥ. tathā śrotratvakcakṣurjihvāghrāṇāni
                                                buddhīndriyāṇi, vākpāṇipādapāyūpasthāḥ
                                                karmendriyāṇi, ekādaśaṃ manaḥ sarvārtham, ity etāny
                                                asmitālakṣaṇasyāviśeṣasya viśeṣāḥ. guṇānām eṣa
                                                ṣoḍaśako viśeṣapariṇāmaḥ.</p>
                                        <p>ṣaḍ aviśeṣāḥ. tadyathā --- śabdatanmātraṃ sparśatanmātraṃ
                                                rūpatanmātraṃ rasatanmātraṃ gandhatanmātraṃ ceti
                                                ekadvitricatuḥpañcalakṣaṇāḥ śabdādayaḥ pañcāviśeṣāḥ,
                                                ṣaṣṭhaś cāviśeṣo+asmitāmātra iti. ete
                                                sattāmātrasyātmano mahataḥ ṣaḍaviśeṣapariṇāmāḥ. yat
                                                tat paramaviśeṣebhyo liṅgamātraṃ mahattattvaṃ
                                                tasminn ete sattāmātre mahaty ātmany avasthāya
                                                vivṛddhikāṣṭhām anubhavanti.</p>
                                        <p>pratisaṃsṛjyamānāś ca tasminn eva sattāmātre mahaty
                                                ātmany avasthāya yat tan niḥsattāsattaṃ niḥsadasan
                                                nirasad avyaktam aliṅgaṃ pradhānaṃ tat pratiyanti.
                                                eṣa teṣāṃ liṅgamātraḥ pariṇāmo niḥsattāsattaṃ
                                                cāliṅgapariṇāma iti. </p>
                                        <p>aliṅgāvasthāyāṃ na puruṣārtho hetur nāliṅgāvasthāyām ādau
                                                puruṣārthatā kāraṇaṃ bhavatīti. na tasyāḥ
                                                puruṣārthatā kāraṇaṃ bhavatīti. nāsau
                                                puruṣārthakṛteti nityākhyāyate. trayāṇāṃ tv
                                                avasthāviśeṣāṇām ādau puruṣārthatā kāraṇaṃ bhavati.
                                                sa cārtho hetur nimittaṃ kāraṇaṃ bhavatīty
                                                anityākhyāyate. guṇās tu sarvadharmānupātino na
                                                pratyastam ayante nopajāyante. vyaktibhir
                                                evātītānāgatavyayāgamavatībhir guṇānvayinībhir
                                                upajananāpāyadharmakā iva pratyavabhāsante. yathā
                                                devadatto daridrāti. kasmāt yato+asya mriyante gāva
                                                iti, gavām eva maraṇāt tasya daridrāṇaṃ na
                                                svarūpahānād iti samaḥ samādhiḥ.</p>
                                        <p>liṅgamātram aliṅgasya pratyāsannaṃ, tatra tat saṃsṛṣṭaṃ
                                                vivicyate kramān ativṛttayaḥ. tathā ṣaḍ aviśeṣā
                                                liṅgamātre saṃsṛṣṭā vivicyante pariṇāmakramaniyamāt.
                                                tathā teṣv aviśeṣeṣu bhūtendriyāṇi saṃsṛṣṭāni
                                                vivicyante. tathā coktaṃ purastāt. na viśeṣebhyaḥ
                                                paraṃ tattvāntaram astīti viśeṣāṇāṃ nāsti
                                                tattvāntarapariṇāmaḥ. teṣāṃ tu
                                                dharmalakṣaṇāvasthāpariṇāmā vyākhyāyiṣyante.</p>
                                        <p>vyākhyātaṃ dṛśyam atha draṣṭuḥ svarūpāvadhāraṇārtham idam
                                                ārabhyate ---</p>
                                </div>

                                <div rend="large" type="sutra" xml:id="sū.2.20">
                                        <p>draṣṭā dṛśimātraḥ śuddho+api pratyayānupaśyaḥ (YS
                                                2.20).</p>
                                </div>
                                <div type="commentary">
                                        <p>dṛśimātra iti dṛkśaktir eva viśeṣaṇāparāmṛṣṭety arthaḥ.
                                                sa puruṣo bhuddheḥ pratisaṃvedī. sa buddher na
                                                sarūpo nātyantaṃ virūpa iti. na tāvat sarūpaḥ
                                                kasmāt. jñātājñātaviṣayatvāt pariṇāminī hi buddhiḥ.
                                                tasyāś ca viṣayo gavādir ghaṭādir vā jñātaś cājñātaś
                                                ceti pariṇāmitvaṃ darśayati. </p>
                                        <p>sadājñātaviṣayatvaṃ tu puruṣasyāpariṇāmitvaṃ paridīpayati
                                                kasmāt. na hi buddhiś ca nāma puruṣaviṣayaś ca syād
                                                agṛhītā gṛhītā ceti siddhaṃ puruṣasya
                                                sadājñātaviṣayatvaṃ tataś cāpariṇāmitvam iti. kiṃ ca
                                                parārthā buddhiḥ saṃhatyakāritvāt, svārthaḥ puruṣa
                                                iti. tathā sarvārthādhyavasāyakatvāt triguṇā buddhis
                                                triguṇatvād acetaneti. guṇānāṃ tūpadraṣṭā puruṣa ity
                                                ato na sarūpaḥ.</p>
                                        <p>astu tarhi virūpa iti. nātyantaṃ virūpaḥ kasmāt.
                                                śuddho+apy asau pratyayānupaśyo yataḥ. pratyayaṃ
                                                bauddham anupaśyati, tam anupaśyann atadātmāpi
                                                tadātmaka iva pratyavabhāsate. tathā coktam ---
                                                apariṇāminī hi bhoktṛśaktir apratisaṃkramā ca
                                                pariṇāminy arthe pratisaṃkrānteva tadvṛttim
                                                anupatati, tasyāś ca prāptacaitanyopagraharūpāyā
                                                buddhivṛtter anukāramātratayā buddhivṛttyaviśiṣṭā hi
                                                jñānavṛttir ity ākhyāyate.</p>
                                </div>

                                <div rend="large" type="sutra" xml:id="sū.2.21">
                                        <p>tadartha eva dṛśyasyātmā (YS 2.21).</p>
                                </div>
                                <div type="commentary">
                                        <p>dṛśirūpasya puruṣasya karmarūpatām āpannaṃ dṛśyam iti
                                                tadartha eva dṛśyasyātmā bhavati. svarūpaṃ bhavatīty
                                                arthaḥ. svarūpaṃ tu pararūpeṇa pratilabdhātmakaṃ
                                                bhogāpavargārthatāyāṃ kṛtāyāṃ puruṣeṇa na dṛśyata
                                                iti. svarūpahānād asya nāśaḥ prāpto na tu
                                                vinaśyati.</p>
                                        <p>kasmāt ---</p>
                                </div>

                                <div rend="large" type="sutra" xml:id="sū.2.22">
                                        <p>kṛtārthaṃ prati naṣṭam apy anaṣṭaṃ tadanyasādhāraṇatvāt
                                                (YS 2.22).</p>
                                </div>
                                <div type="commentary">
                                        <p>kṛtārtham ekaṃ puruṣaṃ prati dṛśyaṃ naṣṭam api nāśaṃ
                                                prāptam apy anaṣṭaṃ tadanyapuruṣasādhāraṇatvāt.
                                                kuśalaṃ puruṣaṃ prati nāśaṃ prāptam apy akuśalān
                                                puruṣān prati na kṛtārtham iti teṣāṃ dṛśeḥ
                                                karmaviṣayatām āpannaṃ labhata eva
                                                pararūpeṇātmarūpam iti. ataś ca dṛgdarśanaśaktyor
                                                nityatvād anādiḥ saṃyogo vyākhyāta iti. tathā coktam
                                                --- dharmiṇām anādisaṃyogād dharmamātrāṇām apy
                                                anādiḥ saṃyoga iti.</p>

                                        <p>saṃyogasvarūpābhidhitsayedaṃ sūtraṃ pravavṛte ---</p>
                                </div>

                                <div rend="large" type="sutra" xml:id="sū.2.23.">
                                        <p>svasvāmiśaktyoḥ svarūpopalabdhihetuḥ saṃyogaḥ (YS 2.23).
                                        </p>
                                </div>
                                <div type="commentary">
                                        <p>puruṣaḥ svāmī dṛśyena svena darśanārthaṃ saṃyuktaḥ.
                                                tasmāt saṃyogād dṛśyasyopalabdhir yā sa bhogaḥ. yā
                                                tu draṣṭuḥ svarūpopalabdhiḥ so+apavargaḥ.
                                                darśanakāryāvasānaḥ saṃyoga iti darśanaṃ viyogasya
                                                kāraṇam uktam. darśanam adarśanasya pratidvandvīty
                                                adarśanaṃ saṃyoganimittam uktam. nātra darśanaṃ
                                                mokṣakāraṇam adarśanābhāvād eva bandhābhāvaḥ sa
                                                mokṣa iti. darśanasya bhāve
                                                bandhakāraṇasyādarśanasya nāśa ity ato darśanaṃ
                                                jñānaṃ kaivalyakāraṇam uktam.</p>

                                        <p>kiṃcedam adarśanaṃ nāma, kiṃ guṇānām adhikāra āhosvid
                                                dṛśirūpasya svāmino darśitaviṣayasya
                                                pradhānacittasyānutpādaḥ. svasmin dṛśye vidyamāne yo
                                                darśanābhāvaḥ.</p>

                                        <p>kim arthavattā guṇānām. athāvidyā svacittena saha
                                                niruddhā svacittasyotpattibījam. kiṃ
                                                sthitisaṃskārakṣaye gatisaṃskārābhivyaktiḥ. yatredam
                                                uktaṃ pradhānaṃ sthityaiva vartamānaṃ vikārākaraṇād
                                                apradhānaṃ syāt.</p>

                                        <p>tathā gatyaiva vartamānaṃ vikāranityatvād apradhānaṃ
                                                syāt. ubhayathā cāsya vṛttiḥ pradhānavyavahāraṃ
                                                labhate nānyathā. kāraṇāntareṣv api kalpiteṣv eva
                                                samānaś carcaḥ. darśanaśaktir evādarśanam ity eke,
                                                  ``<quote>pradhānasyātmakhyāpanārthā
                                                  pravṛttiḥ</quote>'' iti śruteḥ.</p>

                                        <p>sarvabodhyabodhasamarthaḥ prākpravṛtteḥ puruṣo na paśyati
                                                sarvakāryakaraṇasamarthaṃ dṛśyaṃ tadā na dṛśyata
                                                iti. ubhayasyāpy adarśanaṃ dharma ity eke. tatredaṃ
                                                dṛśyasya svātmabhūtam api puruṣapratyayāpekṣaṃ
                                                darśanaṃ dṛśyadharmatvena bhavati. tathā
                                                puruṣasyānātmabhūtam api dṛśyapratyayāpekṣaṃ
                                                puruṣadharmatvenevādarśanam avabhāsate. darśanaṃ
                                                jñānam evādarśanam iti kecid abhidadhati. ity ete
                                                śāstragatā vikalpāḥ. tatra vikalpabahutvam etat
                                                sarvapuruṣāṇāṃ guṇānāṃ saṃyoge sādhāraṇaviṣayam.</p>

                                        <p>yas tu pratyakcetanasya svabuddhisaṃyogaḥ ---</p>
                                </div>

                                <div rend="large" type="sutra" xml:id="sū.2.24">
                                        <p>tasya hetur avidyā (YS 2.24).</p>
                                </div>
                                <div type="commentary">
                                        <p>viparyayajñānavāsanety arthaḥ. viparyayajñānavāsanāvāsitā
                                                ca na kāryaniṣṭhāṃ puruṣakhyātiṃ buddhiḥ prāpnoti
                                                sādhikārā punar āvartate. sā tu
                                                puruṣakhyātiparyavasānāṃ kāryaniṣṭhāṃ prāpnoti,
                                                caritādhikārā nivṛttādarśanā bandhakāraṇābhāvān na
                                                punar āvartate. </p>

                                        <p>atra kaścit paṇḍakopākhyānenodghāṭayati --- mugdhayā
                                                bhāryayābhidhīyate --- paṇḍakāryaputra, apatyavatī
                                                me bhaginī kimarthaṃ nāma nāham iti, sa tām āha ---
                                                mṛtas te+aham apatyam utpādayiṣyāmīti. tathedaṃ
                                                vidyamānaṃ jñānaṃ cittanivṛttiṃ na karoti, vinaṣṭaṃ
                                                kariṣyatīti kā pratyāśā. tatrācāryadeśīyo vakti ---
                                                nanu buddhinivṛttir eva mokṣo+adarśanakāraṇābhāvād
                                                buddhinivṛttiḥ. tac cādarśanaṃ bandhakāraṇaṃ
                                                darśanān nivartate. tatra cittanivṛttir eva mokṣaḥ,
                                                kimartham asthāna evāsya mativibhramaḥ. </p>

                                        <p>heyaṃ duḥkhaṃ heyakāraṇaṃ ca saṃyogākhyaṃ sanimittam
                                                uktam ataḥ paraṃ hānaṃ vaktavyam ---</p>
                                </div>

                                <div rend="large" type="sutra" xml:id="sū.2.25">
                                        <p>tadabhāvāt saṃyogābhāvo hānaṃ taddṛśeḥ kaivalyam (YS
                                                2.25).</p>
                                </div>
                                <div type="commentary">
                                        <p>tasyādarśanasyābhāvād buddhipuruṣasaṃyogābhāva ātyantiko
                                                bandhanoparama ity arthaḥ. etad dhānam. taddṛśeḥ
                                                kaivalyaṃ puruṣasyāmiśrībhāvaḥ punar asaṃyogo guṇair
                                                ity arthaḥ. duḥkhakāraṇanivṛttau duḥkhoparamo hānam,
                                                tadā svarūpapratiṣṭhaḥ puruṣa ity uktam.</p>

                                        <p>atha hānasya kaḥ prāptyupāya iti ---</p>
                                </div>

                                <div rend="large" type="sutra" xml:id="sū.2.26">
                                        <p>vivekakhyātir aviplavā hānopāyaḥ (YS 2.26).</p>
                                </div>
                                <div type="commentary">
                                        <p>sattvapuruṣānyatāpratyayo vivekakhyātiḥ. sā tv
                                                anivṛttamithyājñānā plavate. yadā mithyājñānaṃ
                                                dagdhabījabhāvaṃ vandhyaprasavaṃ saṃpadyate tadā
                                                vidhūtakleśarajasaḥ sattvasya pare vaiśāradye
                                                parasyāṃ vaśīkārasaṃjñāyāṃ vartamānasya
                                                vivekapratyayapravāho nirmalo bhavati. sā
                                                vivekakhyātir aviplavā hānopāyaḥ. tato
                                                mithyājñānasya dagdhabījabhāvopagamaḥ punaś
                                                cāprasava ity eṣa mokṣasya mārgo hānasyopāya
                                                iti.</p>
                                </div>

                                <div rend="large" type="sutra" xml:id="sū.2.27">
                                        <p>tasya saptadhā prāntabhūmiḥ prajñā (YS 2.27).</p>
                                </div>
                                <div type="commentary">
                                        <p>tasyeti pratyuditakhyāteḥ pratyāmnāyaḥ. saptadheti
                                                aśuddhyāvaraṇamalāpagamāc cittasya
                                                pratyayāntarānutpāde sati saptaprakāraiva prajñā
                                                vivekino bhavati. </p>
                                        <p>tadyathā --- parijñātaṃ heyaṃ nāsya punaḥ parijñeyam
                                                asti. kṣīṇā heyahetavo na punar eteṣāṃ kṣetavyam
                                                asti. sākṣātkṛtaṃ nirodhasamādhinā hānam. bhāvito
                                                vivekakhyātirūpo hānopāya iti. eṣā catuṣṭayī kāryā
                                                vimuktiḥ prajñāyāḥ. cittavimuktis tu trayī
                                                caritādhikārā buddhiḥ. guṇā giriśikharataṭacyutā iva
                                                grāvāṇo niravasthānāḥ svakāraṇe pralayābhimukhāḥ
                                                saha tenāstaṃ gacchanti. na caiṣāṃ pravilīnānāṃ
                                                punar asty utpādaḥ prayojanābhāvād iti. etasyām
                                                avasthāyāṃ guṇasaṃbandhātītaḥ svarūpamātrajyotir
                                                amalaḥ kevalī puruṣa iti. etāṃ saptavidhāṃ
                                                prāntabhūmiprajñām anupaśyan puruṣaḥ kuśala ity
                                                ākhyāyate. pratiprasave pi cittasya muktaḥ kuśala
                                                ity eva bhavati guṇātītatvād iti.</p>
                                        <p>siddhā bhavati vivekakhyātir hānopāya iti, na ca siddhir
                                                antareṇa sādhanam ity etad ārabhyate ---</p>
                                </div>

                                <div rend="large" type="sutra" xml:id="sū.2.28">
                                        <p>yogāṅgānuṣṭhānād aśuddhikṣaye jñānadīptir ā vivekakhyāteḥ
                                                (YS 2.28).</p>
                                </div>
                                <div type="commentary">
                                        <p>yogāṅgāny aṣṭāv abhidhāyiṣyamāṇāni. teṣām anuṣṭhānāt
                                                pañcaparvaṇo viparyayasyāśuddhirūpasya kṣayo nāśaḥ.
                                                tatkṣaye samyagjñānasyābhivyaktiḥ. yathā yathā ca
                                                sādhanāny anuṣṭhīyante tathā tathā tanutvam aśuddhir
                                                āpadyate. yathā yathā ca kṣīyate tathā tathā
                                                kṣayakramānurodhinī jñānasyāpi dīptir vivardhate. sā
                                                khalv eṣā vivṛddhiḥ prakarṣam anubhavatyā
                                                vivekakhyāteḥ, ā guṇapuruṣasvarūpavijñānād ity
                                                arthaḥ. yogāṅgānuṣṭhānam aśuddher viyogakāraṇam.
                                                yathā paraśuś chedyasya. vivekakhyātes tu
                                                prāptikāraṇaṃ yathā dharmaḥ sukhasya nānyathā
                                                kāraṇam. kati caitāni kāraṇāni śāstre bhavanti.
                                                navaivety āha. tadyathā ---</p>

                                        <p><quote>``utpattisthityabhivyaktivikārapratyayāptayaḥ /
                                                  viyogānyatvadhṛtayaḥ kāraṇaṃ navadhā
                                                  smṛtam</quote>'' iti// </p>

                                        <p>tatrotpattikāraṇaṃ mano bhavati vijñānasya, sthitikāraṇaṃ
                                                manasaḥ puruṣārthatā, śarīrasyevāhāra iti.
                                                abhivyaktikāraṇaṃ yathā rūpasyālokas tathā
                                                rūpajñānam, vikārakāraṇaṃ manaso viṣayāntaram.
                                                yathāgniḥ pākyasya. pratyayakāraṇaṃ dhūmajñānam
                                                agnijñānasya. prāptikāraṇaṃ yogāṅgānuṣṭhānaṃ
                                                vivekakhyāteḥ.</p>

                                        <p>viyogakāraṇaṃ tad evāśuddheḥ. anyatvakāraṇaṃ yathā
                                                suvarṇasya suvarṇakāraḥ. evam ekasya
                                                strīpratyayasyāvidyā mūḍhatve dveṣo duḥkhatve rāgaḥ
                                                sukhatve tattvajñānaṃ mādhyasthye. dhṛtikāraṇaṃ
                                                śarīram indriyāṇām. tāni ca tasya. mahābhūtāni
                                                śarīrāṇām, tāni ca parasparaṃ sarveṣāṃ
                                                tairyagyaunamānuṣadaivatāni ca parasparārthatvād ity
                                                evaṃ nava kāraṇāni. tāni ca yathāsaṃbhavaṃ
                                                padārthāntareṣv api yojyāni. yogāṅgānuṣṭhānaṃ tu
                                                dvidhaiva kāraṇatvaṃ labhata iti.</p>

                                        <p>tatra yogāṅgāny avadhāryante --- </p>
                                </div>

                                <div rend="large" type="sutra" xml:id="sū.2.29">
                                        <p>yamaniyamāsanaprāṇāyāmapratyāhāradhāraṇādhyānasamādhayo+aṣṭāv
                                                aṅgāni (YS 2.29).</p>
                                </div>
                                <div type="commentary">
                                        <p>yathākramam eṣām anuṣṭhānaṃ svarūpaṃ ca vakṣyāmaḥ.</p>

                                        <p>tatra --- </p>
                                </div>

                                <div rend="large" type="sutra" xml:id="sū.2.30">
                                        <p>ahiṃsāsatyāsteyabrahmacaryāparigrahā yamāḥ (YS 2.30).
                                        </p>
                                </div>
                                <div type="commentary">
                                        <p>tatrāhiṃsā sarvathā sarvadā sarvabhūtānām anabhidrohaḥ.
                                                uttare ca yamaniyamās tanmūlās tatsiddhiparatayaiva
                                                tatpratipādanāya pratipādyante.
                                                tadavadātarūpakaraṇāyaivopādīyante. tathā coktam ---
                                                sa khalv ayaṃ brāhmaṇo yathā yathā vratāni bahūni
                                                samāditsate tathā tathā pramādakṛtebhyo
                                                hiṃsānidānebhyo nivartamānas tām evāvadātarūpām
                                                ahiṃsāṃ karoti. </p>

                                        <p>satyaṃ yathārthe vāṅmanase. yathā dṛṣṭaṃ yathānumitaṃ
                                                tathā vāṅ manaś ceti. paratra svabodhasaṃkrāntaye
                                                vāg uktā, sā yadi na vañcitā bhrāntā vā
                                                pratipattivandhyā vā bhaved iti. eṣā
                                                sarvabhūtopakārārthaṃ pravṛttā na bhūtopaghātāya.
                                                yadi caivam apy abhidhīyamānā bhūtopaghātaparaiva
                                                syān na satyaṃ bhavet pāpam eva bhavet tena
                                                puṇyābhāsena puṇyapratirūpakeṇa kaṣṭaṃ tamaḥ
                                                prāpnuyāt. tasmāt parīkṣya sarvabhūtahitaṃ satyaṃ
                                                brūyāt.</p>

                                        <p>steyam aśāstrapūrvakaṃ dravyāṇāṃ parataḥ svīkaraṇaṃ,
                                                tatpratiṣedhaḥ punar aspṛhārūpam asteyam iti.
                                                brahmacaryaṃ guptendriyasyopasthasya saṃyamaḥ.
                                                viṣayāṇām arjanarakṣaṇakṣayasaṅgahiṃsādoṣadarśanād
                                                asvīkaraṇam aparigraha ity ete yamāḥ.</p>

                                        <p>te tu ---</p>
                                </div>

                                <div rend="large" type="sutra" xml:id="sū.2.31">
                                        <p>jātideśakālasamayānavacchinnāḥ sārvabhaumā mahāvratam (YS
                                                2.31).</p>
                                </div>
                                <div type="commentary">
                                        <p>tatrāhiṃsā jātyavacchinnā matsyavadhakasya matsyeṣv eva
                                                nānyatra hiṃsā. saiva deśāvacchinnā na tīrthe
                                                haniṣyāmīti. saiva kālāvacchinnā na caturdaśyāṃ na
                                                puṇye+ahani haniṣyāmīti. saiva tribhir uparatasya
                                                samayāvacchinnā devabrāhmaṇārthe nānyathā
                                                haniṣyāmīti. yathā ca kṣatriyāṇāṃ yuddha eva hiṃsā
                                                nānyatreti. ebhir jātideśakālasamayair anavacchinnā
                                                ahiṃsādayaḥ sarvathaiva paripālanīyāḥ. sarvabhūmiṣu
                                                sarvaviṣayeṣu sarvathaivāviditavyabhicārāḥ
                                                sārvabhaumā mahāvratam ity ucyante.</p>
                                </div>

                                <div rend="large" type="sutra" xml:id="sū.2.32">
                                        <p>śaucasaṃtoṣatapaḥsvādhyāyeśvarapraṇidhānāni niyamāḥ (YS
                                                2.32).</p>
                                </div>
                                <div type="commentary">
                                        <p>tatra śaucaṃ mṛjjalādijanitaṃ medhyābhyavaharaṇādi ca
                                                bāhyam. ābhyantaraṃ cittamalānām ākṣālanam. saṃtoṣaḥ
                                                saṃnihitasādhanād adhikasyānupāditsā. tapo
                                                dvaṃdvasahanam. dvaṃdvāś ca jighatsāpipāse śītoṣṇe
                                                sthānāsane kāṣṭhamaunākāramaune ca. vratāni caiṣāṃ
                                                yathāyogaṃ kṛcchracāndrāyaṇasāṃtapanādīni. svādhyāyo
                                                mokṣaśāstrāṇām adhyayanaṃ praṇavajapo vā.
                                                īśvarapraṇidhānaṃ tasmin paramagurau
                                                sarvakarmārpaṇam. </p>
                                        <p>śayyāsanastho+atha pathi vrajan vā svasthaḥ
                                                parikṣīṇavitarkajālaḥ /</p>
                                        <p>saṃsārabījakṣayam īkṣamāṇaḥ syān
                                                nityayukto+amṛtabhogabhāgī // </p>
                                        <p>yatredam uktaṃ tataḥ pratyakcetanādhigamo+apy
                                                antarāyābhāvaś ceti.</p>
                                        <p>eteṣāṃ yamaniyamānām ---</p>
                                </div>

                                <div rend="large" type="sutra" xml:id="sū.">
                                        <p>vitarkabādhane pratipakṣabhāvanam (YS 2.33).</p>
                                </div>
                                <div type="commentary">
                                        <p>yadāsya brāhmaṇasya hiṃsādayo vitarkā jāyeran haniṣyāmy
                                                aham apakāriṇam anṛtam api vakṣyāmi dravyam apy asya
                                                svīkariṣyāmi dāreṣu cāsya vyavāyī bhaviṣyāmi
                                                parigraheṣu cāsya svāmī bhaviṣyāmīti. evam
                                                unmārgapravaṇavitarkajvareṇātidīptena bādhyamānas
                                                tatpratipakṣān bhāvayet. ghoreṣu saṃsārāṅgāreṣu
                                                pacyamānena mayā śaraṇam upāgataḥ
                                                sarvabhūtābhayapradānena yogadharmaḥ. sa khalv ahaṃ
                                                tyaktvā vitarkān punas tān ādadānas tulyaḥ
                                                śvavṛtteneti bhāvayet. yathā śvā vāntāvalehī tathā
                                                tyaktasya punar ādadāna iti. evamādi sūtrāntareṣv
                                                api yojyam.</p>
                                </div>

                                <div rend="large" type="sutra" xml:id="sū.2.34">
                                        <p>vitarkā hiṃsādayaḥ kṛtakāritānumoditā
                                                lobhakrodhamohapūrvakā mṛdumadhyādhimātrā
                                                duḥkhājñānānantaphalā iti pratipakṣabhāvanam (YS
                                                2.34).</p>
                                </div>
                                <div type="commentary">
                                        <p>tatra hiṃsā tāvat --- kṛtā kāritānumoditeti tridhā.
                                                ekaikā punas tridhā lobhena māṃsacarmārthena
                                                krodhenāpakṛtam aneneti mohena dharmo me
                                                bhaviṣyatīti. lobhakrodhamohāḥ punas trividhā
                                                mṛdumadhyādhimātrā iti. evaṃ saptaviṃśatir bhedā
                                                bhavanti hiṃsāyāḥ. mṛdumadhyādhimātrāḥ punas tridhā
                                                --- mṛdumṛdur madhyamṛdus tīvramṛdur iti. tathā
                                                mṛdumadhyo madhyamadhyas tīvramadhya iti. tathā
                                                mṛdutīvro madhyatīvro+adhimātratīvra iti. evam
                                                ekāśītibhedā hiṃsā bhavati. sā punar
                                                niyamavikalpasamuccayabhedād asaṃkhyeyā,
                                                prāṇabhṛdbhedasyāparisaṃkhyeyatvād iti. evam
                                                anṛtādiṣv api yojyam.</p>

                                        <p>te khalv amī vitarkā duḥkhājñānānantaphalā iti
                                                pratipakṣabhāvanam. duḥkham ajñānaṃ cānantaṃ phalaṃ
                                                yeṣām iti pratipakṣabhāvanam. tathā ca hiṃsakas
                                                tāvat prathamaṃ vadhyasya vīryam ākṣipati. tataś ca
                                                śastrādinipātena duḥkhayati. tato jīvitād api
                                                mocayati. tato vīryākṣepād asya cetanācetanam
                                                upakaraṇaṃ kṣīṇavīryaṃ bhavati. duḥkhotpādān
                                                narakatiryakpretādiṣu duḥkham anubhavati,
                                                jīvitavyaparopaṇāt pratikṣaṇaṃ ca jīvitātyaye
                                                vartamāno maraṇam icchann api duḥkhavipākasya
                                                niyatavipākavedanīyatvāt kathaṃcid evocchvasiti.
                                                yadi ca kathaṃcit puṇyāvāpagatā hiṃsā bhavet tatra
                                                sukhaprāptau bhaved alpāyur iti. evam anṛtādiṣv api
                                                yojyaṃ yathāsaṃbhavam. evaṃ vitarkāṇāṃ cāmum
                                                evānugataṃ vipākam aniṣṭaṃ bhāvayan na vitarkeṣu
                                                manaḥ praṇidadhīta. </p>

                                        <p>pratipakṣabhāvanād dhetor heyā vitarkā yadāsya syur
                                                aprasavadharmāṇas tadā tatkṛtam aiśvaryaṃ yoginaḥ
                                                siddhisūcakaṃ bhavati. tadyathā ---</p>
                                </div>

                                <div rend="large" type="sutra" xml:id="sū.2.35">
                                        <p>ahiṃsāpratiṣṭhāyāṃ tatsaṃnidhau vairatyāgaḥ (YS
                                                2.35).</p>
                                </div>
                                <div type="commentary">
                                        <p>sarvaprāṇināṃ bhavati.</p>
                                </div>

                                <div rend="large" type="sutra" xml:id="sū.2.36">
                                        <p>satyapratiṣṭhāyāṃ kriyāphalāśrayatvam (YS 2.36).</p>
                                </div>
                                <div type="commentary">
                                        <p>dhārmiko bhūyā iti bhavati dhārmikaḥ, svargaṃ prāpnuhīti
                                                svargaṃ prāpnoti amoghāsya vāg bhavati.</p>
                                </div>

                                <div rend="large" type="sutra" xml:id="sū.2.37">
                                        <p>asteyapratiṣṭhāyāṃ sarvaratnopasthānam (YS 2.37).</p>
                                </div>
                                <div type="commentary">
                                        <p>sarvadiksthāny asyopatiṣṭhante ratnāni.</p>
                                </div>

                                <div rend="large" type="sutra" xml:id="sū.2.38">
                                        <p>brahmacaryapratiṣṭhāyāṃ vīryalābhaḥ (YS 2.38).</p>
                                </div>
                                <div type="commentary">
                                        <p>yasya lābhād apratighān guṇān utkarṣayati. siddhaś ca
                                                vineyeṣu jñānam ādhātuṃ samartho bhavatīti.</p>
                                </div>

                                <div rend="large" type="sutra" xml:id="sū.2.39">
                                        <p>aparigrahasthairye janmakathaṃtāsaṃbodhaḥ (YS 2.39).</p>
                                </div>
                                <div type="commentary">
                                        <p>asya bhavati ko+aham āsaṃ katham aham āsaṃ kiṃsvid idaṃ
                                                kathaṃsvid idaṃ ke vā bhaviṣyāmaḥ kathaṃ vā
                                                bhaviṣyāma ity evam asya pūrvāntaparāntamadhyeṣv
                                                ātmabhāvajijāsā svarūpeṇopāvartate. etā yamasthairye
                                                siddhayaḥ.</p>

                                        <p>niyameṣu vakṣyāmaḥ ---</p>
                                </div>

                                <div rend="large" type="sutra" xml:id="sū.2.40">
                                        <p>śaucāt svāṅgajugupsā parair asaṃsargaḥ (YS 2.40). </p>
                                </div>
                                <div type="commentary">
                                        <p>svāṅge jugupsāyāṃ śaucam ārabhamāṇaḥ kāyāvadyadarśī
                                                kāyānabhiṣvaṅgī yatir bhavati. kiṃca parair
                                                asaṃsargaḥ kāyasvabhāvāvalokī svam api kāyaṃ jihāsur
                                                mṛjjalādibhir ākṣālayann api kāyaśuddhim apaśyan
                                                kathaṃ parakāyair atyantam evāprayataiḥ
                                                saṃsṛjyeta.</p>

                                        <p>kiṃca ---</p>
                                </div>

                                <div rend="large" type="sutra" xml:id="sū.2.41">
                                        <p>sattvaśuddhisaumanasyaikāgryendriyajayātmadarśanayogyatvāni
                                                ca (YS 2.41).</p>
                                </div>
                                <div type="commentary">
                                        <p>bhavantīti vākyaśeṣaḥ. śuceḥ sattvaśuddhis tataḥ
                                                saumanasyaṃ tata aikāgryaṃ tata indriyajayas tataś
                                                cātmadarśanayogyatvaṃ buddhisattvasya bhavatīty etac
                                                chaucasthairyād adhigamyata iti.</p>
                                </div>

                                <div rend="large" type="sutra" xml:id="sū.2.42">
                                        <p>saṃtoṣād anuttamaḥ sukhalābhaḥ (YS 2.42).</p>
                                </div>
                                <div type="commentary">
                                        <p>tathā coktam --- </p>
                                        <p>``<quote><lg>
                                                  <l>yac ca kāmasukhaṃ loke yac ca divyaṃ mahat
                                                  sukham /</l>
                                                  <l> tṛṣṇākṣayasukhasyaite nārhataḥ ṣoḍaśīṃ
                                                  kalām</l>
                                                  </lg></quote>'' iti.</p>
                                </div>

                                <div rend="large" type="sutra" xml:id="sū.2.43">
                                        <p>kāyendriyasiddhir aśuddhikṣayāt tapasaḥ (YS 2.43).</p>
                                </div>
                                <div type="commentary">
                                        <p>nirvartyamānam eva tapo hinasty aśuddhyāvaraṇamalaṃ
                                                tadāvaraṇamalāpagamāt kāyasiddhir aṇimādyā.
                                                tathendriyasiddhir dūrāc chravaṇadarśanādyeti.</p>
                                </div>

                                <div rend="large" type="sutra" xml:id="sū.2.44">
                                        <p>svādhyāyād iṣṭadevatāsaṃprayogaḥ (YS 2.44).</p>
                                </div>
                                <div type="commentary">
                                        <p>devā ṛṣayaḥ siddhāś ca svādhyāyaśīlasya darśanaṃ
                                                gacchanti, kārye cāsya vartanta iti.</p>
                                </div>

                                <div rend="large" type="sutra" xml:id="sū.2.45. ">
                                        <p>samādhisiddhir īśvarapraṇidhānāt (YS 2.45). </p>
                                </div>
                                <div type="commentary">
                                        <p>īśvarārpitasarvabhāvasya samādhisiddhir yayā sarvam
                                                īpsitam avitathaṃ jānāti deśāntare dehāntare
                                                kālāntare ca. tato+asya prajñā yathābhūtaṃ
                                                prajānātīti.</p>
                                        <p>uktāḥ saha siddhibhir yamaniyamāḥ āsanādīni vakṣyāmaḥ
                                                tatra --- </p>
                                </div>

                                <div rend="large" type="sutra" xml:id="sū.2.46">
                                        <p>sthirasukham āsanam (YS 2.46).</p>
                                </div>
                                <div type="commentary">
                                        <p>tadyathā padmāsanaṃ bhadrāsanaṃ svastikaṃ daṇḍāsanaṃ
                                                sopāśrayaṃ paryaṅkaṃ krauñcaniṣadanaṃ hastiniṣadanam
                                                uṣṭraniṣadanaṃ samasaṃsthānaṃ sthirasukhaṃ
                                                yathāsukhaṃ cety evamādīni.</p>
                                </div>

                                <div rend="large" type="sutra" xml:id="sū.2.47">
                                        <p>prayatnaśaithilyānantasamāpattibhyām (YS 2.47).</p>
                                </div>
                                <div type="commentary">
                                        <p>bhavatīti vākyaśeṣaḥ prayatnoparamāt sidhyaty āsanaṃ yena
                                                nāṅgamejayo bhavati. anante vā samāpannaṃ cittam
                                                āsanaṃ nirvartayatīti.</p>
                                </div>

                                <div rend="large" type="sutra" xml:id="sū.2.48">
                                        <p>tato dvandvānabhighātaḥ (YS 2.48).</p>
                                </div>
                                <div type="commentary">
                                        <p>śītoṣṇādibhir dvandvair āsanajayān nābhibhūyate.</p>
                                </div>

                                <div rend="large" type="sutra" xml:id="sū.2.49">
                                        <p>tasmin sati śvāsapraśvāsayor gativicchedaḥ prāṇāyāmaḥ (YS
                                                2.49). </p>
                                </div>
                                <div type="commentary">
                                        <p>saty āsanajaye bāhyasya vāyor ācamanaṃ śvāsaḥ,
                                                kauṣṭhyasya vāyor niḥsāraṇaṃ praśvāsaḥ, tayor
                                                gativiccheda ubhayābhāvaḥ prāṇāyāmaḥ.</p>

                                        <p>sa tu ---</p>
                                </div>

                                <div rend="large" type="sutra" xml:id="sū.2.50">
                                        <p>bāhyābhyantarastambhavṛttir deśakālasaṃkhyābhiḥ paridṛṣṭo
                                                dīrghasūkṣmaḥ (YS 2.50).</p>
                                </div>
                                <div type="commentary">
                                        <p>yatra praśvāsapūrvako gatyabhāvaḥ sa bāhyaḥ. yatra
                                                śvāsapūrvako gatyabhāvaḥ sa ābhyantaraḥ. tṛtīyaḥ
                                                stambhavṛttir yatrobhayābhāvaḥ sakṛṭprayatnād
                                                bhavati. yathā tapte nyastam upale jalaṃ sarvataḥ
                                                saṃkocam āpadyate tathā dvayor yugapad gatyabhāva
                                                iti. trayo ʼpy ete deśena paridṛṣṭā iyān asya viṣayo
                                                deśa iti. kālena paridṛṣṭāḥ kṣaṇānām
                                                iyattāvadhāraṇenāvacchinnā ity arthaḥ. saṃkhyābhiḥ
                                                paridṛṣṭā etāvadbhiḥ śvāsapraśvāsaiḥ prathama
                                                udghātas tadvan nigṛhītasyaitāvadbhir dvitīya
                                                udghāta evaṃ tṛtīyaḥ. evaṃ mṛdur evaṃ madhya evaṃ
                                                tīvra iti saṃkhyāparidṛṣṭaḥ. sa khalv ayam evam
                                                abhyasto dīrghasūkṣmaḥ.</p>
                                </div>

                                <div rend="large" type="sutra" xml:id="sū.2.51">
                                        <p>bāhyābhyantaraviṣayākṣepī caturthaḥ (YS 2.51).</p>
                                </div>
                                <div type="commentary">
                                        <p>deśakālasaṃkhyābhir bāhyaviṣayaparidṛṣṭa ākṣiptaḥ.
                                                tathābhyantaraviṣayaparidṛṣṭa ākṣiptaḥ. ubhayathā
                                                dīrghasūkṣmaḥ. tatpūrvako bhūmijayāt krameṇobhayor
                                                gatyabhāvaś caturthaḥ prāṇāyāmaḥ. tṛtīyas tu
                                                viṣayānālocito gatyabhāvaḥ sakṛdārabdha eva
                                                deśakālasaṃkhyābhiḥ paridṛṣṭo dīrghasūkṣmaḥ.
                                                caturthas tu śvāsapraśvāsayor viṣayāvadhāraṇāt
                                                krameṇa bhūmijayād ubhayākṣepapūrvako gatyabhāvaś
                                                caturthaḥ prāṇāyāma ity ayaṃ viśeṣa iti.</p>
                                </div>

                                <div rend="large" type="sutra" xml:id="sū.2.52">
                                        <p>tataḥ kṣīyate prakāśāvaraṇam (YS 2.52).</p>
                                </div>
                                <div type="commentary">
                                        <p>prāṇāyāmān abhyasyato+asya yoginaḥ kṣīyate
                                                vivekajñānāvaraṇīyaṃ karma. yat tad ācakṣate.
                                                mahāmohamayenendrajālena prakāśaśīlaṃ sattvam āvṛtya
                                                tad evākārye niyuṅkta iti. tad asya prakāśāvaraṇaṃ
                                                karma saṃsāranibandhanaṃ prāṇāyāmābhyāsād durbalaṃ
                                                bhavati pratikṣaṇaṃ ca kṣīyate. tathā coktam.
                                                  ``<quote>tapo na paraṃ prāṇāyāmāt tato viśuddhir
                                                  malānāṃ dīptiś ca jñānasya</quote>'' iti.</p>

                                        <p>kiṃca ---</p>
                                </div>

                                <div rend="large" type="sutra" xml:id="sū.2.53">
                                        <p>dhāraṇāsu ca yogyatā manasaḥ (YS 2.53).</p>
                                </div>
                                <div type="commentary">
                                        <p>prāṇāyāmābhyāsād eva ``<quote>pracchardanavidhāraṇābhyāṃ
                                                  vā prāṇasya</quote>'' iti vacanāt.</p>

                                        <p>atha kaḥ pratyāhāraḥ ---</p>
                                </div>

                                <div rend="large" type="sutra" xml:id="sū.2.54">
                                        <p>svaviṣayāsaṃprayoge cittasvarūpānukāra ivendriyāṇāṃ
                                                pratyāhāraḥ (YS 2.54).</p>
                                </div>
                                <div type="commentary">
                                        <p>svaviṣayasaṃprayogābhāve cittasvarūpānukāra iveti,
                                                cittanirodhe cittavanniruddhānīndriyāṇi
                                                netarendriyajayavadupāyāntaram apekṣante. yathā
                                                madhukararājaṃ makṣikā utpatantam anūtpatanti
                                                niviśamānam anu niviśante tathendriyāṇi cittanirodhe
                                                niruddhānīty eṣa pratyāhāraḥ.</p>
                                </div>

                                <div rend="large" type="sutra" xml:id="sū.2.55">
                                        <p>tataḥ paramā vaśyatendriyāṇām (YS 2.55).</p>
                                </div>
                                <div type="commentary">
                                        <p><quote>śabdādiṣv avyasanam indriyajaya</quote> iti kecit.
                                                saktir vyasanaṃ vyasyaty enaṃ śreyasa iti. aviruddhā
                                                pratipattir nyāyyā. śabdādisaṃprayogaḥ svecchayety
                                                anye. rāgadveṣābhāve sukhaduḥkhaśūnyaṃ śabdādijñānam
                                                indriyajaya iti kecit. cittaikāgryād apratipattir
                                                eveti jaigīṣavyaḥ. tataś ca paramā tv iyaṃ vaśyatā
                                                yac cittanirodhe niruddhānīndriyāṇi
                                                netarendriyajayavat prayatnakṛtam upāyāntaram
                                                apekṣante yogina iti.</p>
                                        <trailer>iti śrīpātāñjale sāṃkhyapravacane yogaśāstre
                                                śrīmadvyāsabhāṣye dvitīyaḥ sādhanapādaḥ 2.</trailer>
                                </div>
                        </div>

                        <div>
                                <head>[Vibhūtipādaḥ]</head>
                                <div type="commentary">
                                        <p>uktāni pañca bahiraṅgāni(ṇi) sādhanāni. dhāraṇā vaktavyā
                                                ---</p>
                                </div>

                                <div rend="large" type="sutra" xml:id="sū.3.1. ">
                                        <p>deśabandhaś cittasya dhāraṇā (YS 3.1). </p>
                                </div>
                                <div type="commentary">
                                        <p>nābhicakre hṛdayapuṇḍarīke mūrdhni jyotiṣi nāsikāgre
                                                jihvāgra ity evamādiṣu deśeṣu bāhye vā viṣaye
                                                cittasya vṛttimātreṇa bandha iti dhāraṇā.</p>
                                        <p>tatra</p>
                                </div>
                                <div rend="large" type="sutra" xml:id="sū.3.2">
                                        <p>pratyayaikatānatā dhyānam (YS 3.2). </p>
                                </div>
                                <div type="commentary">
                                        <p>tasmin deśe dhyeyālambanasya pratyayasyaikatānatā sadṛśaḥ
                                                pravāhaḥ pratyayāntareṇāparāmṛṣṭo dhyānam.</p>
                                </div>

                                <div rend="large" type="sutra" xml:id="sū.3.3">
                                        <p>tad evārthamātranirbhāsaṃ svarūpaśūnyam iva samādhiḥ (YS
                                                3.3).</p>
                                </div>
                                <div type="commentary">
                                        <p>dhyānam eva dhyeyākārānirbhāsaṃ pratyayātmakena svarūpeṇa
                                                śūnyam iva yadā bhavati dhyeyasvabhāvāveśāt tadā
                                                samādhir ity ucyate.</p>
                                </div>

                                <div rend="large" type="sutra" xml:id="sū.3.4">
                                        <p>trayam ekatra saṃyamaḥ (YS 3.4).</p>
                                </div>
                                <div type="commentary">
                                        <p>tad etad dhāraṇādhyānasamādhitrayam ekatra saṃyamaḥ.
                                                ekaviṣayāṇi trīṇi sādhanāni saṃyama ity ucyate. tad
                                                asya trayasya tāntrikī paribhāṣā saṃyama iti.</p>
                                </div>

                                <div rend="large" type="sutra" xml:id="sū.3.5">
                                        <p>tajjayāt prajñālokaḥ (YS 3.5).</p>
                                </div>
                                <div type="commentary">
                                        <p>tasya saṃyamasya jayāt samādhiprajñāyā bhavaty āloko
                                                yathā yathā saṃyamaḥ sthirapado bhavati tathā tathā
                                                samādhiprajñā viśāradī bhavati.</p>
                                </div>

                                <div rend="large" type="sutra" xml:id="sū.3.6">
                                        <p>tasya bhūmiṣu viniyogaḥ (YS 3.6).</p>
                                </div>
                                <div type="commentary">
                                        <p>tasya saṃyamasya jitabhūmer yānantarā bhūmis tatra
                                                viniyogaḥ. na hy ajitādharabhūmir anantarabhūmiṃ
                                                vilaṅghya prāntabhūmiṣu saṃyamaṃ labhate. tadabhāvāc
                                                ca kutas tasya prajñālokaḥ. īśvaraprasādāj
                                                jitottarabhūmikasya ca nādharabhūmiṣu
                                                paracittajñānādiṣu saṃyamo yuktaḥ. kasmāt,
                                                tadarthasyānyata evāvagatatvāt. bhūmer asyā iyam
                                                anantarā bhūmir ity atra yoga evopādhyāyaḥ. katham
                                                evaṃ hy uktam. ``<quote><lg>
                                                  <l>yogena yogo jñātavyo yogo yogāt pravartate
                                                  /</l>
                                                  <l>yo+apramattas tu yogena sa yoge ramate
                                                  ciram</l>
                                                  </lg></quote>'' iti.</p>
                                </div>

                                <div rend="large" type="sutra" xml:id="sū.3.7">
                                        <p>trayam antaraṅgaṃ pūrvebhyaḥ (YS 3.7).</p>
                                </div>
                                <div type="commentary">
                                        <p>tad etad dhāraṇādhyānasamādhitrayam antaraṅgaṃ
                                                saṃprajñātasya samādheḥ pūrvebhyo yamādibhyaḥ
                                                pañcabhyaḥ sādhanebhya iti.</p>
                                </div>

                                <div rend="large" type="sutra" xml:id="sū.3.8">
                                        <p>tad api bahiraṅgaṃ nirbījasya (YS 3.8).</p>
                                </div>
                                <div type="commentary">
                                        <p>tad apy antaraṅgaṃ sādhanatrayaṃ nirbījasya yogasya
                                                bahiraṅgaṃ bhavati kasmāt, tadabhāve bhāvād iti.</p>

                                        <p>atha nirodhacittakṣaṇeṣu calaṃ guṇavṛttam iti kīdṛśas
                                                tadā cittapariṇāmaḥ ---</p>
                                </div>

                                <div rend="large" type="sutra" xml:id="sū.3.9">
                                        <p>vyutthānanirodhasaṃskārayor abhibhavaprādurbhāvau
                                                nirodhakṣaṇacittānvayo nirodhapariṇāmaḥ (YS
                                                3.9).</p>
                                </div>
                                <div type="commentary">
                                        <p>vyutthānasaṃskārāś cittadharmā na te pratyayātmakā iti
                                                pratyayanirodhe na niruddhā nirodhasaṃskārā api
                                                cittadharmās tayor abhibhavaprādurbhāvau
                                                vyutthānasaṃskārā hīyante nirodhasaṃskārā ādhīyante.
                                                nirodhakṣaṇaṃ cittam anveti tad ekasya cittasya
                                                pratikṣaṇam idaṃ saṃskārānyathātvaṃ
                                                nirodhapariṇāmaḥ. tadā saṃskāraśeṣaṃ cittam iti
                                                nirodhasamādhau vyākhyātam.</p>
                                </div>

                                <div rend="large" type="sutra" xml:id="sū.3.10">
                                        <p>tasya praśāntavāhitā saṃskārāt (YS 3.10).</p>
                                </div>
                                <div type="commentary">
                                        <p>nirodhasaṃskārābhyāsapāṭavāpekṣā praśāntavāhitā cittasya
                                                bhavati. tatsaṃskāramāndye vyutthānadharmiṇā
                                                saṃskāreṇa nirodhadharmasaṃskāro+abhibhūyata
                                                iti.</p>
                                </div>

                                <div rend="large" type="sutra" xml:id="sū.3.11">
                                        <p>sarvārthataikāgratayoḥ kṣayodayau cittasya
                                                samādhipariṇāmaḥ (YS 3.11).</p>
                                </div>
                                <div type="commentary">
                                        <p>sarvārthatā cittadharmaḥ. ekāgratāpi cittadharmaḥ.
                                                sarvārthatāyāḥ kṣayas tirobhāva ity arthaḥ.
                                                ekāgratāyā udaya āvirbhāva ity arthaḥ. tayor
                                                dharmitvenānugataṃ cittaṃ, tad idaṃ cittam
                                                apāyopajanayoḥ svātmabhūtayor dharmayor anugataṃ
                                                samādhīyate sa cittasya samādhipariṇāmaḥ.</p>
                                        <p>tataḥ punaḥ</p>
                                </div>
                                <div rend="large" type="sutra" xml:id="sū.3.12">
                                        <p>śāntoditau tulyapratyayau cittasyaikāgratāpariṇāmaḥ (YS
                                                3.12).</p>
                                </div>
                                <div type="commentary">
                                        <p>samāhitacittasya pūrvapratyayaḥ śānta uttaras tatsadṛśa
                                                uditaḥ, samādhicittam ubhayor anugataṃ punas
                                                tathaivāsamādhibhreṣād iti. sa khalv ayaṃ dharmiṇaś
                                                cittasyaikāgratāpariṇāmaḥ.</p>
                                </div>

                                <div rend="large" type="sutra" xml:id="sū.3.13">
                                        <p>etena bhūtendriyeṣu dharmalakṣaṇāvasthāpariṇāmā
                                                vyākhyātāḥ (YS 3.13).</p>
                                </div>
                                <div type="commentary">
                                        <p>etena pūrvoktena cittapariṇāmena
                                                dharmalakṣaṇāvasthārūpeṇa bhūtendriyeṣu
                                                dharmapariṇāmo lakṣaṇapariṇāmo+avasthāpariṇāmaś
                                                cokto veditavyaḥ. tatra vyutthānanirodhayor
                                                abhibhavaprādurbhāvau dharmiṇi dharmapariṇāmaḥ.
                                                lakṣaṇapariṇāmaś ca nirodhas trilakṣaṇas tribhir
                                                adhvabhir yuktaḥ. sa khalv anāgatalakṣaṇam adhvānaṃ
                                                prathamaṃ hitvā dharmatvam anatikrānto
                                                vartamānalakṣaṇaṃ pratipannaḥ. yatrāsya
                                                svarūpeṇābhivyaktiḥ. eṣo+asya dvitīyo+adhvā. na
                                                cātītānāgatābhyāṃ lakṣaṇābhyāṃ viyuktaḥ. </p>

                                        <p>tathā vyutthānaṃ trilakṣaṇaṃ tribhir adhvabhir yuktaṃ
                                                vartamānalakṣaṇaṃ hitvā dharmatvam anatikrāntam
                                                atītalakṣaṇaṃ pratipannam. eṣo+asya tṛtīyo+adhvā. na
                                                cānāgatavartamānābhyāṃ lakṣaṇābhyāṃ viyuktam. evaṃ
                                                punar vyutthānam upasaṃpadyamānam anāgatalakṣaṇaṃ
                                                hitvā dharmatvam anatikrāntaṃ vartamānalakṣaṇaṃ
                                                pratipannam. yatrāsya svarūpābhivyaktau satyāṃ
                                                vyāpāraḥ eṣo+asya dvitīyo+adhvā. na
                                                cātītānāgatābhyāṃ lakṣaṇābhyāṃ viyuktam iti. evaṃ
                                                punar nirodha evaṃ punar vyutthānam iti. </p>

                                        <p>tathāvasthāpariṇāmaḥ tatra nirodhakṣaṇeṣu nirodhasaṃskārā
                                                balavanto bhavanti durbalā vyutthānasaṃskārā iti.
                                                eṣa dharmāṇām avasthāpariṇāmaḥ. tatra dharmiṇo
                                                dharmaiḥ pariṇāmo dharmāṇāṃ tryadhvanāṃ lakṣaṇaiḥ
                                                pariṇāmo lakṣaṇānām apy avasthābhiḥ pariṇāma iti.
                                                evaṃ dharmalakṣaṇāvasthāpariṇāmaiḥ śūnyaṃ na kṣaṇam
                                                api guṇavṛttam avatiṣṭhate. calaṃ ca guṇavṛttam.
                                                guṇasvābhāvyaṃ tu pravṛttikāraṇam uktaṃ guṇānām iti.
                                                etena bhūtendriyeṣu dharmadharmibhedāt trividhaḥ
                                                pariṇāmo veditavyaḥ.</p>

                                        <p>paramārthatas tv eka eva pariṇāmaḥ. dharmisvarūpamātro hi
                                                dharmo dharmivikriyaivaiṣā dharmadvārā prapañcyata
                                                iti. tatra dharmasya dharmiṇi vartamānasyaivādhvasv
                                                atītānāgatavartamāneṣu bhāvānyathātvaṃ bhavati na tu
                                                dravyānyathātvam. yathā suvarṇabhājanasya
                                                bhittvānyathākriyamāṇasya bhāvānyathātvaṃ bhavati na
                                                suvarṇānyathātvam iti. </p>

                                        <p>apara āha --- dharmānabhyadhiko dharmī
                                                pūrvatattvānatikramāt. pūrvāparāvasthābhedam
                                                anupatitaḥ kauṭasthyenaiva parivarteta yady anvayī
                                                syād iti.</p>

                                        <p>ayam adoṣaḥ. kasmāt. ekāntatānabhyupagamāt. tad etat
                                                trailokyaṃ vyakter apaiti nityatvapratiṣedhāt.
                                                apetam apy asti vināśapratiṣedhāt. saṃsargāc cāsya
                                                saukṣmyaṃ, saukṣmyāc cānupalabdhir iti.</p>

                                        <p>lakṣaṇapariṇāmo dharmo+adhvasu
                                                vartamāno+atīto+atītalakṣaṇayukto+anāgatavartamānābhyāṃ
                                                lakṣaṇābhyām aviyuktaḥ.
                                                tathānāgato+anāgatalakṣaṇayukto vartamānātītābhyāṃ
                                                lakṣaṇābhyām aviyuktaḥ. tathā vartamāno
                                                vartamānalakṣaṇayukto+atītānāgatābhyāṃ lakṣaṇābhyām
                                                aviyukta iti. yathā puruṣa ekasyāṃ striyāṃ rakto na
                                                śeṣāsu virakto bhavatīti.</p>

                                        <p>atra lakṣaṇapariṇāme sarvasya sarvalakṣaṇayogād
                                                adhvasaṃkaraḥ prāpnotīti parair doṣaś codyata iti.
                                                tasya parihāraḥ --- dharmāṇāṃ dharmatvam
                                                aprasādhyam. sati ca dharmatve lakṣaṇabhedo+api
                                                vācyo na vartamānasamaya evāsya dharmatvam. evaṃ hi
                                                na cittaṃ rāgadharmakaṃ syāt krodhakāle
                                                rāgasyāsamudācārād iti. </p>

                                        <p>kiṃca trayāṇāṃ lakṣaṇānāṃ yugapad ekasyāṃ vyaktau nāsti
                                                saṃbhavaḥ. krameṇa tu svavyañjakāñjanasya bhāvo
                                                bhaved iti. uktaṃ ca rūpātiśayā vṛttyatiśayāś ca
                                                virudhyante, sāmānyāni tv atiśayaiḥ saha
                                                pravartante. tasmād asaṃkaraḥ yathā rāgasyaiva
                                                kvacit samudācāra iti na tadānīm anyatrābhāvaḥ,
                                                kiṃtu kevalaṃ sāmānyena samanvāgata ity asti tadā
                                                tatra tasya bhāvaḥ tathā lakṣaṇasyeti. </p>

                                        <p>na dharmī tryadhvā dharmās tu tryadhvānas te lakṣitā
                                                alakṣitās tatra lakṣitās tāṃ tām avasthāṃ
                                                prāpnuvanto+anyatvena
                                                pratinirdiśyante+avasthāntarato na dravyāntarataḥ.
                                                yathaikā rekhā śatasthāne śataṃ daśasthāne daśaikā
                                                caikasthāne yathā caikatve+api strī mātā cocyate
                                                duhitā ca svasā ceti.</p>

                                        <p>avasthāpariṇāme kauṭasthyaprasaṅgadoṣaḥ kaiścid uktaḥ.
                                                katham. adhvano vyāpāreṇa vyavahitatvāt. yadā
                                                dharmaḥ svavyāpāraṃ na karoti tadānāgato yadā karoti
                                                tadā vartamāno yadā kṛtvā nivṛttas tadātīta ity evaṃ
                                                dharmadharmiṇor lakṣaṇānām avasthānāṃ ca kauṭasthyaṃ
                                                prāpnotīti parair doṣa ucyate.</p>

                                        <p>nāsau doṣaḥ. kasmāt. guṇinityatve+api guṇānāṃ
                                                vimardavaicitryāt. yathā saṃsthānam ādimad
                                                dharmamātraṃ śabdādīnāṃ guṇānāṃ vināśyavināśinām
                                                evaṃ liṅgam ādimad dharmamātraṃ sattvādīnāṃ guṇānāṃ
                                                vināśyavināśinā tasmin vikārasaṃjñeti.</p>
                                        <p>tatredam udāharaṇaṃ mṛddharmī piṇḍākārād dharmād
                                                dharmāntaram upasaṃpadyamāno dharmataḥ pariṇamate
                                                ghaṭākāra iti. ghaṭākāro+anāgataṃ lakṣaṇaṃ hitvā
                                                vartamānalakṣaṇaṃ pratipadyata iti lakṣaṇataḥ
                                                pariṇamate. ghaṭo navapurāṇatāṃ pratikṣaṇam
                                                anubhavann avasthāpariṇāmaṃ pratipadyata iti.
                                                dharmiṇo+api dharmāntaram avasthā dharmasyāpi
                                                lakṣaṇāntaram avasthety eka eva dravyapariṇāmo
                                                bhedenopadarśita iti. evaṃ padārthāntareṣv api
                                                yojyam iti. ta ete dharmalakṣaṇāvasthāpariṇāmā
                                                dharmisvarūpam anatikrāntā ity eka eva pariṇāmaḥ
                                                sarvān amūn viśeṣān abhiplavate. atha ko+ayaṃ
                                                pariṇāmaḥ. avasthitasya dravyasya
                                                pūrvadharmanivṛttau dharmāntarotpattiḥ pariṇāma
                                                iti.</p>
                                        <p>tatra ---</p>
                                </div>

                                <div rend="large" type="sutra" xml:id="sū.3.14">
                                        <p>śāntoditāvyapadeśyadharmānupātī dharmī (YS 3.14).</p>
                                </div>
                                <div type="commentary">
                                        <p>yogyatāvacchinnā dharmiṇaḥ śaktir eva dharmaḥ. sa ca
                                                phalaprasavabhedānumita ekasyānyo+anyaś ca
                                                paridṛṣṭaḥ. tatra vartamānaḥ svavyāpāram anubhavan
                                                dharmī dharmāntarebhyaḥ śāntebhyaś cāvyapadeśyebhyaś
                                                ca bhidyate. yadā tu sāmānyena samanvāgato bhavati
                                                tadā dharmisvarūpamātratvāt ko+asau kena bhidyeta. </p>

                                        <p>tatra ye khalu dharmiṇo dharmāḥ śāntā uditā avyapadeśyāś
                                                ceti, tatra śāntā ye kṛtvā vyāpārānuparatāḥ
                                                savyāpārā uditās te cānāgatasya lakṣaṇasya
                                                samanantarā vartamānasyānantarā atītāḥ kimartham
                                                atītasyānantarā na bhavanti vartamānāḥ,
                                                pūrvapaścimatāyā abhāvāt. yathānāgatavartamānayoḥ
                                                pūrvapaścimatā naivam atītasya. tasmān nātītasyāsti
                                                samanantaraḥ tadanāgata eva samanantaro bhavati
                                                vartamānasyeti.</p>

                                        <p>athāvyapadeśyāḥ ke sarvaṃ sarvātmakam iti. yatroktam ---
                                                jalabhūmyoḥ pāriṇāmikaṃ rasādivaiśvarūpyaṃ
                                                sthāvareṣu dṛṣṭam. tathā sthāvarāṇāṃ jaṅgameṣu
                                                jaṅgamānāṃ sthāvareṣv ity evaṃ jātyanucchedena
                                                sarvaṃ sarvātmakam iti.</p>

                                        <p>deśakālākāranimittāpabandhān na khalu samānakālam ātmanām
                                                abhivyaktir iti. ya eteṣv abhivyaktānabhivyakteṣu
                                                dharmeṣv anupātī sāmānyaviśeṣātmā so+anvayī dharmī.
                                                yasya tu dharmamātram evedaṃ niranvayaṃ tasya
                                                bhogābhāvaḥ. kasmāt, anyena vijñānena kṛtasya
                                                karmaṇo+anyat kathaṃ bhoktṛtvenādhikriyate.
                                                tatsmṛtyabhāvaś ca nānyadṛṣṭasya smaraṇam
                                                anyasyāstīti. vastupratyabhijñānāc ca sthito+anvayī
                                                dharmī yo dharmānyathātvam abhyupagataḥ
                                                pratyabhijñāyate tasmān nedaṃ dharmamātraṃ
                                                niranvayam iti.</p>
                                </div>

                                <div rend="large" type="sutra" xml:id="sū.3.15">
                                        <p>kramānyatvaṃ pariṇāmānyatve hetuḥ (YS 3.15).</p>
                                </div>
                                <div type="commentary">
                                        <p>ekasya dharmiṇa eka eva pariṇāma iti prasakte
                                                kramānyatvaṃ pariṇāmānyatve hetur bhavatīti.
                                                tadyathā cūrṇamṛtpiṇḍamṛdghaṭamṛtkapālamṛtkaṇamṛd
                                                iti ca kramaḥ. yo yasya dharmasya samanantaro
                                                dharmaḥ sa tasya kramaḥ. piṇḍaḥ pracyavate ghaṭa
                                                upajāyata iti dharmapariṇāmakramaḥ.
                                                lakṣaṇapariṇāmakramo ghaṭasyānāgatabhāvād
                                                vartamānabhāvaḥ kramaḥ. tathā piṇḍasya
                                                vartamānabhāvād atītabhāvaḥ kramaḥ. nātītasyāsti
                                                kramaḥ. kasmāt. pūrvaparatāyāṃ satyāṃ
                                                samanantaratvaṃ, sā tu nāsty atītasya tasmād dvayor
                                                eva lakṣaṇayoḥ kramaḥ. tathāvasthāpariṇāmakramo+api
                                                ghaṭasyābhinavasya prānte purāṇatā dṛśyate. sā ca
                                                kṣaṇaparamparānupātinā krameṇābhivyajyamānā parāṃ
                                                vyaktim āpadyata iti. dharmalakṣaṇābhyāṃ ca
                                                viśiṣṭo+ayaṃ tṛtīyaḥ pariṇāma iti.</p>
                                        <p>ta ete kramā dharmadharmibhede sati pratilabdhasvarūpāḥ.
                                                dharmo+api dharmī bhavaty
                                                anyadharmasvarūpāpekṣayeti. yadā tu paramārthato
                                                dharmiṇy abhedopacāras taddvāreṇa sa evābhidhīyate
                                                dharmas tadāyam ekatvenaiva kramaḥ
                                                pratyavabhāsate.</p>
                                        <p>cittasya dvaye dharmā paridṛṣṭāś cāparidṛṣṭāś ca. tatra
                                                pratyayātmakāḥ paridṛṣṭā vastumātrātmakā
                                                aparidṛṣṭāḥ. te ca saptaiva bhavanty anumānena
                                                prāpitavastumātrasadbhāvāḥ.</p>
                                        <p>``<quote><lg>
                                                  <l>nirodhadharmasaṃskārāḥ pariṇāmo+atha jīvanam
                                                  /</l>
                                                  <l>ceṣṭā śaktiś ca cittasya dharmā darśanavarjitāḥ
                                                  //</l>
                                                  </lg></quote>'' iti.</p>
                                        <p>ato yogina upāttasarvasādhanasya
                                                bubhutsitārthapratipattaye saṃyamasya viṣaya
                                                upakṣipyate ---</p>
                                </div>

                                <div rend="large" type="sutra" xml:id="sū.3.16">
                                        <p>pariṇāmatrayasaṃyamād atītānāgatajñānam (YS 3.16).</p>
                                </div>
                                <div type="commentary">
                                        <p>dharmalakṣaṇāvasthāpariṇāmeṣu saṃyamād yogināṃ bhavaty
                                                atītānāgatajñānam. dhāraṇādhyānasamādhitrayam ekatra
                                                saṃyama uktaḥ. tena pariṇāmatrayaṃ sākṣātkriyamāṇam
                                                atītānāgatajñānaṃ teṣu saṃpādayati.</p>
                                </div>

                                <div rend="large" type="sutra" xml:id="sū.3.17">
                                        <p>śabdārthapratyayānām itaretarādhyāsāt saṃkaras
                                                tatpravibhāgasaṃyamāt sarvabhūtarutajñānam (YS
                                                3.17).</p>
                                </div>
                                <div type="commentary">
                                        <p>tatra vāgvarṇeṣv evārthavatī. śrotraṃ ca
                                                dhvanipariṇāmamātraviṣayam. padaṃ punar
                                                nādānusaṃhārabuddhinirgrāhyam iti. varṇā
                                                ekasamayāsaṃbhavitvāt parasparaniranugrahātmānas te
                                                padam asaṃspṛśyānupasthāpyāvirbhūtās tirobhūtāś ceti
                                                pratyekam apadasvarūpā ucyante. </p>
                                </div>
                                <div type="commentary">
                                        <p>varṇaḥ punar ekaikaḥ padātmā sarvābhidhānaśaktipracitaḥ
                                                sahakārivarṇāntarapratiyogitvād vaiśvarūpyam
                                                ivāpannaḥ pūrvaś cottareṇottaraś ca pūrveṇa
                                                viśeṣe+avasthāpita ity evaṃ bahavo varṇāḥ
                                                kramānurodhino+arthasaṃketenāvacchinnā iyanta ete
                                                sarvābhidhānaśaktiparivṛtā gakāraukāravisarjanīyāḥ
                                                sāsnādimantam arthaṃ dyotayantīti. </p>
                                </div>
                                <div type="commentary">
                                        <p>tad eteṣām arthasaṃketenāvacchinnānām
                                                upasaṃhṛtadhvanikramāṇāṃ ya eko buddhinirbhāsas
                                                tatpadaṃ vācakaṃ vācyasya saṃketyate. tad ekaṃ padam
                                                ekabuddhiviṣaya ekaprayatnākṣiptam abhāgam akramam
                                                avarṇaṃ bauddham
                                                antyavarṇapratyayavyāpāropasthāpitaṃ paratra
                                                pratipipādayiṣayā varṇair evābhidhīyamānaiḥ
                                                śrūyamāṇaiś ca śrotṛbhir
                                                anādivāgvyavahāravāsanānuviddhayā lokabuddhyā
                                                siddhavatsaṃpratipattyā pratīyate. </p>
                                </div>
                                <div type="commentary">
                                        <p>tasya saṃketabuddhitaḥ pravibhāga etāvatām
                                                evaṃjātīyako+anusaṃhāra ekasyārthasya vācaka iti.
                                                saṃketas tu padapadārthayor itaretarādhyāsarūpaḥ
                                                smṛtyātmako yo+ayaṃ śabdaḥ so+ayam artho yo+ayam
                                                arthaḥ so+ayaṃ śabda iti. evam itaretarādhyāsarūpaḥ
                                                saṃketo bhavatīti. evam ete śabdārthapratyayā
                                                itaretarādhyāsāt saṃkīrṇā gaur iti śabdo gaur ity
                                                artho gaur iti jñānam. ya eṣāṃ pravibhāgajñaḥ sa
                                                sarvavit. </p>
                                </div>
                                <div type="commentary">
                                        <p>sarvapadeṣu cāsti vākyaśaktivṛkṣa ity ukte+astīti
                                                gamyate. na sattāṃ padārtho vyabhicaratīti. tathā na
                                                hy asādhanā kriyāstīti. </p>
                                </div>
                                <div type="commentary">
                                        <p>tathā ca pacatīty ukte sarvakārakāṇām ākṣepo
                                                niyamārtho+anuvādaḥ kartṛkaraṇakarmaṇāṃ
                                                caitrāgnitaṇḍulānām iti. dṛṣṭaṃ ca vākyārthe
                                                padaracanaṃ śrotriyaś chando+adhīte, jīvati prāṇān
                                                dhārayati. tatra vākye padārthābhivyaktis tataḥ
                                                padaṃ pravibhajya vyākaraṇīyaṃ kriyāvācakaṃ vā
                                                kārakavācakaṃ vā. anyathā bhavaty aśvo+ajāpaya ity
                                                evamādiṣu nāmākhyātasārūpyād anirjñātaṃ kathaṃ
                                                kriyāyāṃ kārake vā vyākriyeteti.</p>
                                </div>
                                <div type="commentary">
                                        <p>teṣāṃ śabdārthapratyayānāṃ pravibhāgaḥ. tadyathā śvetate
                                                prāsāda iti kriyārthaḥ, śvetaḥ prāsāda iti
                                                kārakārthaḥ śabdaḥ, kriyākārakātmā tadarthaḥ
                                                pratyayaś ca. kasmāt so+ayam ity abhisaṃbandhād
                                                ekākāra eva pratyayaḥ saṃketa iti. </p>
                                </div>
                                <div type="commentary">
                                        <p>yas tu śveto+arthaḥ sa śabdapratyayayor ālambanībhūtaḥ.
                                                sa hi svābhir avasthābhir vikriyamāṇo na
                                                śabdasahagato na buddhisahagataḥ. evaṃ śabda evaṃ
                                                pratyayo netaretarasahagata ity anyathā
                                                śabdo+anyathārtho+anyathā pratyaya iti vibhāgaḥ.
                                                evaṃ tatpravibhāgasaṃyamād yoginaḥ
                                                sarvabhūtarutajñānaṃ saṃpadyata iti.</p>
                                </div>

                                <div rend="large" type="sutra" xml:id="sū.3.18. ">
                                        <p>saṃskārasākṣātkaraṇāt pūrvajātijñānam (YS 3.18). </p>
                                </div>
                                <div type="commentary">
                                        <p>dvaye khalv amī saṃskārāḥ smṛtikleśahetavo vāsanārūpā
                                                vipākahetavo dharmādharmarūpāḥ. te
                                                pūrvabhavābhisaṃskṛtāḥ
                                                pariṇāmaceṣṭānirodhaśaktijīvanadharmavad aparidṛṣṭāś
                                                cittadharmāḥ. teṣu saṃyamaḥ saṃskārasākṣātkriyāyai
                                                samarthaḥ. na ca deśakālanimittānubhavair vinā teṣām
                                                asti sākṣātkaraṇam. tad itthaṃ saṃskārasākṣātkaraṇāt
                                                pūrvajātijñānam utpadyate yoginaḥ. paratrāpy evam
                                                eva saṃskārasākṣātkaraṇāt parajātisaṃvedanam. </p>
                                        <p>atredam ākhyānaṃ śrūyate --- bhagavato jaigīṣavyasya
                                                saṃskārasākṣātkaraṇād daśasu mahāsargeṣu
                                                janmapariṇāmakramam anupaśyato vivekajaṃ jñānaṃ
                                                prādurabhūt. atha bhagavān āvaṭyas tanudharas tam
                                                uvāca --- daśasu mahāsargeṣu bhavyatvād
                                                anabhibhūtabuddhisattvena tvayā
                                                narakatiryaggarbhasaṃbhavaṃ duḥkhaṃ saṃpaśyatā
                                                devamanuṣyeṣu punaḥ punar utpadyamānena
                                                sukhaduḥkhayoḥ kim adhikam upalabdham iti.
                                                bhagavantam āvaṭyaṃ jaigīṣavya uvāca. daśasu
                                                mahāsargeṣu bhavyatvād anabhibhūtabuddhisattvena
                                                mayā narakatiryagbhavaṃ duḥkhaṃ saṃpaśyatā
                                                devamanuṣyeṣu punaḥ punar utpadyamānena yat kiṃcid
                                                anubhūtaṃ tat sarvaṃ duḥkham eva pratyavaimi.
                                                bhagavān āvaṭya uvāca. yad idam āyuṣmataḥ
                                                pradhānavaśitvam anuttamaṃ ca saṃtoṣasukhaṃ kim idam
                                                api duḥkhapakṣe nikṣiptam iti. bhavagāñ jaigīṣavya
                                                uvāca --- viṣayasukhāpekṣayaivedam anuttamaṃ
                                                saṃtoṣasukham uktam. kaivalyasukhāpekṣayā duḥkham
                                                eva. buddhisattvasyāyaṃ dharmas triguṇas triguṇaś ca
                                                pratyayo heyapakṣe nyasta iti. duḥkharūpas
                                                tṛṣṇātantuḥ. tṛṣṇāduḥkhasaṃtāpāpagamāt tu prasannam
                                                abādhaṃ sarvānukūlaṃ sukham idam uktam iti.</p>
                                </div>

                                <div rend="large" type="sutra" xml:id="sū.3.19">
                                        <p>pratyayasya paracittajñānam (YS 3.19).</p>
                                </div>
                                <div type="commentary">
                                        <p>pratyaye saṃyamāt pratyayasya sākṣātkaraṇāt tataḥ
                                                paracittajñānam.</p>
                                </div>

                                <div rend="large" type="sutra" xml:id="sū.3.20">
                                        <p>na ca tat sālambanaṃ tasyāviṣayībhūtatvāt (YS 3.20).</p>
                                </div>
                                <div type="commentary">
                                        <p>raktaṃ pratyayaṃ jānāty amuṣminn ālambane raktam iti na
                                                jānāti. parapratyayasya yad ālambanaṃ tad
                                                yogicittena nālambanīkṛtaṃ parapratyayamātraṃ tu
                                                yogicittasyālambanībhūtam iti.</p>
                                </div>

                                <div rend="large" type="sutra" xml:id="sū.3.21">
                                        <p>kāyarūpasaṃyamāt tadgrāhyaśaktistambhe
                                                cakṣuḥprakāśāsaṃprayoge+antardhānam (YS 3.21).</p>
                                </div>
                                <div type="commentary">
                                        <p>kāyasya rūpe saṃyamād rūpasya yā grāhyā śaktis tāṃ
                                                pratiṣṭabhnāti. grāhyaśaktistambhe sati
                                                cakṣuṣprakāśāsaṃprayoge+antardhānam utpadyate
                                                yoginaḥ. etena śabdādyantardhānam uktaṃ
                                                veditavyam.</p>
                                </div>

                                <div rend="large" type="sutra" xml:id="sū.3.22. ">
                                        <p>sopakramaṃ nirupakramaṃ ca karma tatsaṃyamād
                                                aparāntajñānam ariṣṭebhyo vā (YS 3.22). </p>
                                </div>
                                <div type="commentary">
                                        <p>āyurvipākaṃ karma dvividhaṃ sopakramaṃ nirupakramaṃ ca.
                                                tatra yathārdraṃ vastraṃ vitānitaṃ laghīyasā kālena
                                                śuṣyet tathā sopakramam. yathā ca tad eva
                                                saṃpiṇḍitaṃ cireṇa saṃśuṣyed evaṃ nirupakramam.
                                                yathā vāgniḥ śuṣke kakṣe mukto vātena samantato
                                                yuktaḥ kṣepīyasā kālena dahet tathā sopakramam.
                                                yathā vā sa evāgnis tṛṇarāśau kramaśo ʼvayaveṣu
                                                nyastaś cireṇa dahet tathā nirupakramam.
                                                tadaikabhavikam āyuṣkaraṃ karma dvividhaṃ sopakramaṃ
                                                nirupakramaṃ ca. tatsaṃyamād aparāntasya prāyaṇasya
                                                jñānam. </p>
                                </div>
                                <div type="commentary">
                                        <p>ariṣṭebhyo veti trividham ariṣṭam ādhyātmikam
                                                ādhibhautikam ādhidaivikaṃ ceti. tatrādhyātmikaṃ
                                                ghoṣaṃ svadehe pihitakarṇo na śṛṇoti, jyotir vā
                                                netre+avaṣṭabdhe na paśyati. tathādhibhautikaṃ
                                                yamapuruṣān paśyati, pitṝn atītān akasmāt paśyati.
                                                tathādhidaivikaṃ svargam akasmāt siddhān vā paśyati.
                                                viparītaṃ vā sarvam iti anena vā jānāty aparāntam
                                                upasthitam iti.</p>
                                </div>

                                <div rend="large" type="sutra" xml:id="sū.3.23">
                                        <p>maitryādiṣu balāni (YS 3.23).</p>
                                </div>
                                <div type="commentary">
                                        <p>maitrī karuṇā muditeti tisro bhāvanās tatra bhūteṣu
                                                sukhiteṣu maitrīṃ bhāvayitvā maitrībalaṃ labhate.
                                                duḥkhiteṣu karuṇāṃ bhāvayitvā karuṇābalaṃ labhate.
                                                puṇyaśīleṣu muditāṃ bhāvayitvā muditābalaṃ labhate.
                                                bhāvanātaḥ samādhir yaḥ sa saṃyamas tato balāny
                                                avandhyavīryāṇi jāyante. pāpaśīleṣūpekṣā na tu
                                                bhāvanā. tataś ca tasyāṃ nāsti samādhir ity ato na
                                                balam upekṣātas tatra saṃyamābhāvād iti.</p>
                                </div>
                                <div rend="large" type="sutra" xml:id="sū.3.24">
                                        <p>baleṣu hastibalādīni (YS 3.24).</p>
                                </div>
                                <div type="commentary">
                                        <p>hastibale saṃyamād dhastibalo bhavati. vainateyabale
                                                saṃyamād vainateyabalo bhavati. vāyubale saṃyamād
                                                vāyubalo bhavatīty evamādi.</p>
                                </div>

                                <div rend="large" type="sutra" xml:id="sū.3.25">
                                        <p>pravṛttyālokanyāsāt sūkṣmavyavahitaviprakṛṣṭajñānam (YS
                                                3.25).</p>
                                </div>
                                <div type="commentary">
                                        <p>jyotiṣmatī pravṛttir uktā manasas tasyā ya ālokas taṃ
                                                yogī sūkṣme vā vyavahite vā viprakṛṣṭe vārthe
                                                vinyasya tam artham adhigacchati.</p>
                                </div>

                                <div rend="large" type="sutra" xml:id="sū.3.26">
                                        <p>bhuvanajñānaṃ sūrye saṃyamāt (YS 3.26).</p>
                                </div>
                                <div type="commentary">
                                        <p>tatprastāraḥ sapta lokāḥ. tatrāvīceḥ prabhṛti merupṛṣṭhaṃ
                                                yāvad ity evaṃ bhūrlokaḥ. merupṛṣṭhād ārabhya ---
                                                ādhruvād grahanakṣatratārāvicitro+antarikṣalokaḥ.
                                                tataḥ paraḥ svarlokaḥ pañcavidho māhendras tṛtīyo
                                                lokaḥ. caturthaḥ prājāpatyo maharlokaḥ. trividho
                                                brāhmaḥ tadyathā --- janalokas tapolokaḥ satyaloka
                                                iti. </p>
                                        <p>``<quote><lg>
                                                  <l>brāhmas tribhūmiko loka prājāpatyas tato mahān
                                                  /</l>
                                                  <l>māhendraś ca svar ity ukto divi tārā bhuvi
                                                  prajāḥ //</l>
                                                  </lg></quote>''</p>
                                        <p>iti saṃgrahaślokaḥ.</p>
                                        <p>tatrāvīcer upary upari niviṣṭāḥ ṣaṇmahānarakabhūmayo
                                                ghanasalilānalānilākāśatamaḥpratiṣṭhā
                                                mahākālāmbarīṣarauravamahārauravakālasūtrāndhatāmisrāḥ.
                                                yatra svakarmopārjitaduḥkhavedanāḥ prāṇinaḥ kaṣṭam
                                                āyur dīrgham ākṣipya jāyante. tato
                                                mahātalarasātalātalasutalavitalatalātalapātālākhyāni
                                                sapta pātālāni. bhūmir iyam aṣṭamī saptadvīpā
                                                vasumatī, yasyāḥ sumerur madhye parvatarājaḥ
                                                kāñcanaḥ. tasya rājatavaidūryasphaṭikahemamaṇimayāni
                                                śṛṅgāṇi. tatra vaidūryaprabhānurāgān
                                                nīlotpalapatraśyāmo nabhaso dakṣiṇo bhāgaḥ, śvetaḥ
                                                pūrvaḥ, svacchaḥ paścimaḥ, kuraṇṭakābha uttaraḥ.
                                                dakṣiṇapārśve cāsya jambūr yato+ayaṃ jambūdvīpaḥ.
                                                tasya sūryapracārād rātriṃdivaṃ lagnam iva vartate.
                                                tasya nīlaśvetaśṛṅgavanta udīcīnās trayaḥ parvatā
                                                dvisāhasrāyāmāḥ. tadantareṣu trīṇi varṣāṇi nava nava
                                                yojanasāhasrāṇi ramaṇakaṃ hiraṇmayam uttarāḥ kurava
                                                iti. niṣadhahemakūṭahimaśailā dakṣiṇato
                                                dvisāhasrāyāmāḥ. tadantareṣu trīṇi varṣāṇi nava nava
                                                yojanasāhasrāṇi harivarṣaṃ kiṃpuruṣaṃ bhāratam iti.
                                                sumeroḥ prācīnā bhadrāśvamālyavatsīmānaḥ pratīcīnāḥ
                                                ketumālā gandhamādanasīmānaḥ. madhye varṣamilāvṛtam.
                                                tad etad yojanaśatasāhasraṃ sumeror diśidiśi
                                                tadardhena vyūḍham.</p>
                                        <p>sa khalv ayaṃ śatasāhasrāyāmo jambūdvīpas tato dviguṇena
                                                lavaṇodadhinā valayākṛtinā veṣṭitaḥ. tataś ca
                                                dviguṇā dviguṇāḥ
                                                śākakuśakrauñcaśālmalagomedha(plakṣa) puṣkaradvīpāḥ,
                                                samudrāś ca sarṣaparāśikalpāḥ savicitraśailāvataṃsā
                                                ikṣurasasurāsarpirdadhimaṇḍakṣīrasvādūdakāḥ. sapta
                                                samudrapariveṣṭitā valayākṛtayo
                                                lokālokaparvataparivārāḥ pañcāśad
                                                yojanakoṭiparisaṃkhyātāḥ. tad etat sarvaṃ
                                                supratiṣṭhitasaṃsthānamaṇḍamadhye vyūḍham. aṇḍaṃ ca
                                                pradhānasyāṇur avayavo yathākāśe khadyota iti.</p>
                                        <p>tatra pātāle jaladhau parvateṣv eteṣu devanikāyā
                                                asuragandharvakiṃnarakiṃpuruṣayakṣarākṣasabhūtapretapiśācāpasmārakāpsarobrahmarākṣasakūṣmāṇḍavināyakāḥ
                                                prativasanti. sarveṣu dvīpeṣu puṇyātmāno
                                                devamanuṣyāḥ.</p>
                                        <p>sumerus tridaśānām udyānabhūmiḥ tatra miśravanaṃ nandanaṃ
                                                caitrarathaṃ sumānasam ity udyānāni. sudharmā
                                                devasabhā sudarśanaṃ puram. vaijayantaḥ prāsādaḥ.
                                                grahanakṣatratārakās tu dhruve nibaddhā
                                                vāyuvikṣepaniyamenopalakṣitapracārāḥ sumeror upary
                                                upari saṃniviṣṭā divi viparivartante. </p>
                                        <p>māhendranivāsinaḥ ṣaḍdevanikāyāḥ --- tridaśā agniṣvāttā
                                                yāmyās tuṣitā aparinirmitavaśavartinaḥ
                                                parinirmitavaśavartinaś ceti. sarve saṃkalpasiddhā
                                                aṇimādyaiśvaryopapannāḥ kalpāyuṣo vṛndārakāḥ
                                                kāmabhogina aupapādikadehā uttamānukūlābhir
                                                apsarobhiḥ kṛtaparicārāḥ. </p>
                                        <p>mahati loke prājāpatye pañcavidho devanikāyaḥ --- kumudā
                                                ṛbhavaḥ pratardanā añjanābhāḥ pracitābhā iti. ete
                                                mahābhūtavaśino dhyānāhārāḥ kalpasahasrāyuṣaḥ.
                                                prathame brahmaṇo janaloke caturvidho devanikāyo
                                                brahmapurohitā brahmakāyikā brahmamahākāyikā amarā
                                                iti. te bhūtendriyavaśino
                                                dviguṇadviguṇottarāyuñaḥ.</p>
                                        <p>dvitīye tapasi loke trividho devanikāyaḥ --- ābhāsvarā
                                                mahābhāsvarāḥ satyamahābhāsvarā iti. te
                                                bhūtendriyaprakṛtivaśino dviguṇadviguṇottarāyuṣaḥ
                                                sarve dhyānāhārā ūrdhvaretasa ūrdhvam
                                                apratihatajñānā adharabhūmiṣv anāvṛtajñānaviṣayāḥ.
                                                tṛtīye brahmaṇaḥ satyaloke catvāro devanikāyā
                                                akṛtabhavananyāsāḥ svapratiṣṭhā uparyuparisthitāḥ
                                                pradhānavaśino yāvat sargāyuṣaḥ.</p>
                                        <p>tatrācyutāḥ savitarkadhyānasukhāḥ, śuddhanivāsāḥ
                                                savicāradhyānasukhāḥ, satyābhā
                                                ānandamātradhyānasukhāḥ, saṃjñāsaṃjñinaś
                                                cāsmitāmātradhyānasukhāḥ. te+api trailokyamadhye
                                                pratitiṣṭhanti. ta ete sapta lokāḥ sarva eva
                                                brahmalokāḥ. videhaprakṛtilayās tu mokṣapade
                                                vartanta iti na lokamadhye nyastā iti. etad yoginā
                                                sākṣātkaraṇīyaṃ sūryadvāre saṃyamaṃ kṛtvā,
                                                tato+anyatrāpi evaṃ tāvad abhyased yāvad idaṃ sarvaṃ
                                                dṛṣṭam iti.</p>
                                </div>

                                <div rend="large" type="sutra" xml:id="sū.3.27">
                                        <p>candre tārāvyūhajñānam (YS 3.27).</p>
                                </div>
                                <div type="commentary">
                                        <p>candre saṃyamaṃ kṛtvā tārāṇāṃ vyūhaṃ vijānīyāt.</p>
                                </div>

                                <div rend="large" type="sutra" xml:id="sū.3.28. ">
                                        <p>dhruve tadgatijñānam (YS 3.28). </p>
                                </div>
                                <div type="commentary">
                                        <p>tato dhruve saṃyamaṃ kṛtvā tārāṇāṃ gatiṃ vijānīyāt
                                                ūrdhvavimāneṣu kṛtasaṃyamas tāni vijānīyāt.</p>
                                </div>

                                <div rend="large" type="sutra" xml:id="sū.3.29">
                                        <p>nābhicakre kāyavyūhajñānam (YS 3.29).</p>
                                </div>
                                <div type="commentary">
                                        <p>nābhicakre saṃyamaṃ kṛtvā kāyavyūhaṃ vijānīyāt
                                                vātapittaśleṣmāṇas trayo doṣāḥ. dhātavaḥ sapta
                                                tvaglohitamāṃsasnāyvasthimajjāśukrāṇi pūrvaṃ pūrvam
                                                eṣāṃ bāhyam ity eṣa vinyāsaḥ.</p>
                                </div>

                                <div rend="large" type="sutra" xml:id="sū.3.30">
                                        <p>kaṇṭhakūpe kṣutpipāsānivṛttiḥ (YS 3.30). </p>
                                </div>
                                <div type="commentary">
                                        <p>jihvāyā adhastāt tantus tantor adhastāt kaṇṭhas
                                                tato+adhastāt kūpas tatra saṃyamāt kṣutpipāse na
                                                bādhete.</p>
                                </div>

                                <div rend="large" type="sutra" xml:id="sū.3.31">
                                        <p>kūrmanāḍyāṃ sthairyam (YS 3.31).</p>
                                </div>
                                <div type="commentary">
                                        <p>kūpād adha urasi kūrmākārā nāḍī, tasyāṃ kṛtasaṃyamaḥ
                                                sthirapadaṃ labhate yathā sarpo godhā veti.</p>
                                </div>

                                <div rend="large" type="sutra" xml:id="sū.3.32">
                                        <p>mūrdhajyotiṣi siddhadarśanam (YS 3.32).</p>
                                </div>
                                <div type="commentary">
                                        <p>śiraḥkapāle+antaś chidraṃ prabhāsvaraṃ jyotis tatra
                                                saṃyamaṃ kṛtvā siddhānāṃ dyāvāpṛthivyor
                                                antarālacāriṇāṃ darśanam.</p>
                                </div>

                                <div rend="large" type="sutra" xml:id="sū.3.33">
                                        <p>prātibhād vā sarvam (YS 3.33).</p>
                                </div>
                                <div type="commentary">
                                        <p>prātibhaṃ nāma tārakaṃ tadvivekajasya jñānasya
                                                pūrvarūpam. yathodaye prabhā bhāskarasya. tena vā
                                                sarvam eva jānāti yogī prātibhasya jñānasyotpattāv
                                                iti.</p>
                                </div>

                                <div rend="large" type="sutra" xml:id="sū.3.34">
                                        <p>hṛdaye cittasaṃvit (YS 3.34).</p>
                                </div>
                                <div type="commentary">
                                        <p>yad idam asmin brahmapure daharaṃ puṇḍarīkaṃ veśma tatra
                                                vijñānaṃ tasmin saṃyamāc cittasaṃvit.</p>
                                </div>

                                <div rend="large" type="sutra" xml:id="sū.3.35">
                                        <p>sattvapuruṣayor atyantāsaṃkīrṇayoḥ pratyayāviśeṣo bhogaḥ
                                                parārthāt svārthasaṃyamāt puruṣajñānam (YS
                                                3.35).</p>
                                </div>
                                <div type="commentary">
                                        <p>buddhisattvaṃ prakhyāśīlaṃ samānasattvopanibandhane
                                                rajastamasī vaśīkṛtya sattvapuruṣānyatāpratyayena
                                                pariṇatam. tasmāc ca sattvāt
                                                pariṇāmino+atyantavidharmā viśuddho+anyaś
                                                citimātrarūpaḥ puruṣaḥ. tayor atyantāsaṃkīrṇayoḥ
                                                pratyayāviśeṣo bhogaḥ puruṣasya darśitaviṣayatvāt sa
                                                bhogapratyayaḥ sattvasya parārthatvād dṛśyaḥ. </p>
                                </div>
                                <div type="commentary">
                                        <p>yas tu tasmād viśiṣṭaś citimātrarūpo+anyaḥ pauruṣeyaḥ
                                                pratyayas tatra saṃyamāt puruṣaviṣayā prajñā jāyate.
                                                na ca puruṣapratyayena buddhisattvātmanā puruṣo
                                                dṛśyate puruṣa eva taṃ pratyayaṃ svātmāvalambanaṃ
                                                paśyati tathā hy uktam --- ``<quote>vijñātāram are
                                                  kena vijānīyāt</quote>'' iti.</p>
                                </div>

                                <div rend="large" type="sutra" xml:id="sū.3.36">
                                        <p>tataḥ prātibhaśrāvaṇavedanādarśāsvādavārtā jāyante (YS
                                                3.36). </p>
                                </div>
                                <div type="commentary">
                                        <p>prātibhāt sūkṣmavyavahitaviprakṛṣṭātītānāgatajñānam.
                                                śrāvaṇād divyaśabdaśravaṇam. vedanād
                                                divyasparśādhigamaḥ. ādarśād divyarūpasaṃvit āsvādād
                                                divyarasasaṃvit vārtāto divyagandhavijñānam ity
                                                etāni nityaṃ jāyante.</p>
                                </div>

                                <div rend="large" type="sutra" xml:id="sū.3.37">
                                        <p>te samādhāv upasargā vyutthāne siddhayaḥ (YS 3.37).</p>
                                </div>
                                <div type="commentary">
                                        <p>te prātibhādayaḥ samāhitacittasyotpadyamānā upasargās
                                                taddarśanapratyanīkatvāt
                                                vyutthitacittasyotpadyamānāḥ siddhayaḥ.</p>
                                </div>

                                <div rend="large" type="sutra" xml:id="sū.3.38">
                                        <p>bandhakāraṇaśaithilyāt pracārasaṃvedanāc ca cittasya
                                                paraśarīrāveśaḥ (YS 3.38).</p>
                                </div>
                                <div type="commentary">
                                        <p>lolībhūtasya manaso+apratiṣṭhasya śarīre karmāśayavaśād
                                                bandhaḥ pratiṣṭhety arthaḥ tasya karmaṇo
                                                bandhakāraṇasya śaithilyaṃ samādhibalād bhavati.
                                                pracārasaṃvedanaṃ ca cittasya samādhijam eva
                                                karmabandhakṣayāt svacittasya pracārasaṃvedanāc ca
                                                yogī cittaṃ svaśarīrān niṣkṛṣya śarīrāntareṣu
                                                nikṣipati. nikṣiptaṃ cittaṃ cendriyāṇy anu patanti.
                                                yathā madhukararājānaṃ makṣikā utpatantam
                                                anūtpatanti niviśamānam anu niviśante tathendriyāṇi
                                                paraśarīrāveśe cittam anu vidhīyanta iti.</p>
                                </div>

                                <div rend="large" type="sutra" xml:id="sū.3.39. ">
                                        <p>udānajayāj jalapaṅkakaṇṭakādiṣv asaṅga utkrāntiś ca (YS
                                                3.39). </p>
                                </div>
                                <div type="commentary">
                                        <p>samastendriyavṛttiḥ prāṇādilakṣaṇā jīvanaṃ, tasya kriyā
                                                pañcatayī prāṇo mukhanāsikāgatir āhṛdayavṛttiḥ.
                                                samaṃ nayanāt samānaś cānābhivṛttiḥ. apanayanād
                                                apāna āpādatalavṛttiḥ unnayanād udāna āśirovṛttiḥ
                                                vyāpī vyāna iti. eṣāṃ pradhānaṃ prāṇaḥ udānajayāj
                                                jalapaṅkakaṇṭakādiṣv asaṅga utkrāntiś ca prāyaṇakāle
                                                bhavati tāṃ vaśitvena pratipadyate.</p>
                                </div>

                                <div rend="large" type="sutra" xml:id="sū.3.40">
                                        <p>samānajayāj jvalanam (YS 3.40).</p>
                                </div>
                                <div type="commentary">
                                        <p>jitasamānas tejasa upadhmānaṃ kṛtvā jvalayati.</p>
                                </div>

                                <div rend="large" type="sutra" xml:id="sū.3.41. ">
                                        <p>śrotrākāśayoḥ saṃbandhasaṃyamād divyaṃ śrotram (YS 3.41).
                                        </p>
                                </div>
                                <div type="commentary">
                                        <p>sarvaśrotrāṇām ākāśaṃ pratiṣṭhā sarvaśabdānāṃ ca
                                                yathoktam --- tulyadeśaśravaṇānām ekadeśaśrutitvaṃ
                                                sarveṣāṃ bhavatīti tac caitad ākāśasya liṅgam.</p>
                                </div>
                                <div type="commentary">
                                        <p>anāvaraṇaṃ coktam. tathāmūrtasyānāvaraṇadarśanād
                                                vibhutvam api prakhyātam ākāśasya.
                                                śabdagrahaṇānumitaṃ śrotram. badhirābadhirayor ekaḥ
                                                śabdaṃ gṛhṇāty aparo na gṛhṇātīti tasmāc chrotram
                                                eva śabdaviṣayam śrotrākāśayoḥ saṃbandhe
                                                kṛtasaṃyamasya yogino divyaṃ śrotraṃ pravartate.</p>
                                </div>

                                <div rend="large" type="sutra" xml:id="sū.3.42">
                                        <p>kāyākāśayoḥ saṃbandhasaṃyamāl laghutūlasamāpatteś
                                                cākāśagamanam (YS 3.42).</p>
                                </div>
                                <div type="commentary">
                                        <p>yatra kāyas tatrākāśaṃ tasyāvakāśadānāt kāyasya tena
                                                saṃbandhaḥ prāptis tatra kṛtasaṃyamo jitvā
                                                tatsaṃbandhaṃ laghuṣu vā tūlādiṣv ā paramāṇubhyaḥ
                                                samāpattiṃ labdhvā jitasaṃbandho laghur bhavati.
                                                laghutvāc ca jale pādābhyāṃ viharati tatas
                                                tūrṇanābhitantumātre vihṛtya raśmiṣu viharati tato
                                                yatheṣṭam ākāśagatir asya bhavatīti.</p>
                                </div>

                                <div rend="large" type="sutra" xml:id="sū.3.43">
                                        <p>bahir akalpitā vṛttir mahāvidehā tataḥ
                                                prakāśāvaraṇakṣayaḥ (YS 3.43).</p>
                                </div>
                                <div type="commentary">
                                        <p>śarīrād bahir manaso vṛttilābho videhā nāma dhāraṇā. sā
                                                yadi śarīrapratiṣṭhasya manaso bahirvṛttimātreṇa
                                                bhavati sā kalpitety ucyate. yā tu śarīranirapekṣā
                                                bahirbhūtasyaiva manaso bahirvṛttiḥ sā khalv
                                                akalpitā tatra kalpitayā sādhayanty akalpitāṃ
                                                mahāvidehām iti. yayā paraśarīrāṇy āviśanti yoginaḥ,
                                                tataś ca dhāraṇātaḥ prakāśātmano buddhisattvasya
                                                yadāvaraṇaṃ kleśakarmavipākatrayaṃ rajastamomūlaṃ
                                                tasya ca kṣayo bhavati.</p>
                                </div>

                                <div rend="large" type="sutra" xml:id="sū.3.44">
                                        <p>sthūlasvarūpasūkṣmānvayārthavattvasaṃyamād bhūtajayaḥ (YS
                                                3.44).</p>
                                </div>
                                <div type="commentary">
                                        <p>tatra pārthivādyāḥ śabdādayo viśeṣāḥ sahākārādibhir
                                                dharmaiḥ sthūlaśabdena paribhāṣitāḥ etad bhūtānāṃ
                                                prathamaṃ rūpam. dvitīyaṃ rūpaṃ svasāmānyaṃ mūrtir
                                                bhūmiḥ sneho jalaṃ vahnir uṣṇatā vāyuḥ praṇāmī
                                                sarvatogatir ākāśa ity etat svarūpaśabdenocyate.</p>
                                </div>
                                <div type="commentary">
                                        <p>asya sāmānyasya śabdādayo viśeṣāḥ tathā coktam ---
                                                ekajātisamanvitānām eṣāṃ dharmamātravyāvṛttir iti.
                                        </p>
                                </div>
                                <div type="commentary">
                                        <p>sāmānyaviśeṣasamudāyo+atra dravyam. dviṣṭho hi samūhaḥ
                                                pratyastamitabhedāvayavānugataḥ śarīraṃ vṛkṣo yūthaṃ
                                                vanam iti.</p>
                                </div>
                                <div type="commentary">
                                        <p>śabdenopāttabhedāvayavānugataḥ samūha ubhaye devamanuṣyāḥ
                                                samūhasya devā eko bhāgo manuṣyā dvitīyo bhāgas
                                                tābhyām evābhidhīyate samūhaḥ.</p>
                                </div>
                                <div type="commentary">
                                        <p>sa ca bhedābhedavivakṣitaḥ. āmrāṇāṃ vanaṃ brāhmaṇānāṃ
                                                saṃgha āmravaṇaṃ brāhmaṇasaṃgha iti.</p>
                                </div>
                                <div type="commentary">
                                        <p>sa punar dvividho yutasiddhāvayavo+ayutasiddhāvayavaś ca.
                                                yutasiddhāvayavaḥ samūho vanaṃ saṃgha iti
                                                ayutasiddhāvayavaḥ saṃghātaḥ śarīraṃ vṛkṣaḥ
                                                paramāṇur iti. ayutasiddhāvayavabhedānugataḥ samūho
                                                dravyam iti patañjaliḥ etat svarūpam ity uktam.</p>
                                </div>
                                <div type="commentary">
                                        <p>atha kim eṣāṃ sūkṣmarūpaṃ, tanmātraṃ bhūtakāraṇaṃ,
                                                tasyaiko+avayavaḥ paramāṇuḥ
                                                sāmānyaviśeṣātmāyutasiddhāvayavabhedānugataḥ
                                                samudāya ity evaṃ sarvatanmātrāṇy etat tṛtīyam. atha
                                                bhūtānāṃ caturthaṃ rūpaṃ khyātikriyāsthitiśīlā guṇāḥ
                                                kāryasvabhāvānupātino+anvayaśabdenoktāḥ. athaiṣāṃ
                                                pañcamaṃ rūpam arthavattvaṃ, bhogāpavargārthatā
                                                guṇeṣv evānvayinī, guṇās tanmātrabhūtabhautikeṣv iti
                                                sarvam arthavat. teṣv idānīṃ bhūteṣu pañcasu
                                                pañcarūpeṣu saṃyamāt tasya tasya rūpasya
                                                svarūpadarśanaṃ jayaś ca prādurbhavati. tatra pañca
                                                bhūtasvarūpāṇi jitvā bhūtajayī bhavati tajjayād
                                                vatsānusāriṇya iva gāvo+asya saṃkalpānuvidhāyinyo
                                                bhūtaprakṛtayo bhavanti.</p>
                                </div>

                                <div rend="large" type="sutra" xml:id="sū.3.45">
                                        <p>tato+aṇimādiprādurbhāvaḥ kāyasaṃpat taddharmānabhighātaś
                                                ca (YS 3.45).</p>
                                </div>
                                <div type="commentary">
                                        <p>tatrāṇimā bhavaty aṇuḥ laghimā laghur bhavati mahimā
                                                mahān bhavati. prāptir aṅgulyagreṇāpi spṛśati
                                                candramasam. prākāmyam icchānabhighātaḥ bhūmāv
                                                unmajjati nimajjati yathodake. vaśitvaṃ
                                                bhūtabhautikeṣu vaśī bhavaty avaśyaś cānyeṣām
                                                īśitṛtvaṃ teṣāṃ prabhavāpyayavyūhānām īṣṭe. yatra
                                                kāmāvasāyitvaṃ satyasaṃkalpatā yathā saṃkalpas tathā
                                                bhūtaprakṛtīnām avasthānam. na ca śakto+api
                                                padārthaviparyāsaṃ karoti kasmāt anyasya yatra
                                                kāmāvasāyinaḥ pūrvasiddhasya tathā bhūteṣu saṃkalpād
                                                iti. etāny aṣṭāv aiśvaryāṇi.</p>
                                </div>
                                <div type="commentary">
                                        <p>kāyasaṃpad vakṣyamāṇā taddharmānabhighātaś ca pṛthvī
                                                mūrtyā na niruṇaddhi yoginaḥ śarīrādikriyāṃ, śilām
                                                apy anuviśatīti. nāpaḥ snigdhāḥ kledayanti nāgnir
                                                uṣṇo dahati na vāyuḥ praṇāmī vahati
                                                anāvaraṇātmake+apy ākāśe bhavaty āvṛtakāyaḥ
                                                siddhānām apy adṛśyo bhavati.</p>
                                </div>

                                <div rend="large" type="sutra" xml:id="sū.3.46">
                                        <p>rūpalāvaṇyabalavajrasaṃhananatvāni kāyasaṃpat (YS
                                                3.46).</p>
                                </div>
                                <div type="commentary">
                                        <p>darśanīyaḥ kāntimān atiśayabalo vajrasaṃhananaś ceti.</p>
                                </div>

                                <div rend="large" type="sutra" xml:id="sū.3.47">
                                        <p>grahaṇasvarūpāsmitānvayārthavattvasaṃyamād indriyajayaḥ
                                                (YS 3.47).</p>
                                </div>
                                <div type="commentary">
                                        <p>sāmānyaviśeṣātmā śabdādir grāhyaḥ teṣv indriyāṇāṃ vṛttir
                                                grahaṇam. na ca tatsāmānyamātragrahaṇākāraṃ katham
                                                anālocitaḥ sa viṣayaviśeṣa indriyeṇa
                                                manasānuvyavasīyeteti. svarūpaṃ punaḥ prakāśātmano
                                                buddhisattvasya sāmānyaviśeṣayor
                                                ayutasiddhāvayavabhedānugataḥ samūho dravyam
                                                indriyam. teṣāṃ tṛtīyaṃ rūpam
                                                asmitālakṣaṇo+ahaṃkāraḥ. tasya sāmānyasyendriyāṇi
                                                viśeṣāḥ caturthaṃ rūpaṃ vyavasāyātmakāḥ
                                                prakāśakriyāsthitiśīlā guṇā yeṣām indriyāṇi
                                                sāhaṃkārāṇi pariṇāmaḥ. pañcamaṃ rūpaṃ guṇeṣu yad
                                                anugataṃ puruṣārthavattvam iti. pañcasv eteṣv
                                                indriyarūpeṣu yathākramaṃ saṃyamas tatra tatra jayaṃ
                                                kṛtvā pañcarūpajayād indriyajayaḥ prādurbhavati
                                                yoginaḥ.</p>
                                </div>

                                <div rend="large" type="sutra" xml:id="sū.3.48">
                                        <p>tato manojavitvaṃ vikaraṇabhāvaḥ pradhānajayaś ca (YS
                                                3.48).</p>
                                </div>
                                <div type="commentary">
                                        <p>kāyasyānuttamo gatilābho manojavitvam. videhānām
                                                indriyāṇām abhipretadeśakālaviṣayāpekṣo vṛttilābho
                                                vikaraṇabhāvaḥ. sarvaprakṛtivikāravaśitvaṃ
                                                pradhānajaya ity etās tisraḥ siddhayo madhupratīkā
                                                ucyante etāś ca karaṇapañcarūpajayād
                                                adhigamyante.</p>
                                </div>

                                <div rend="large" type="sutra" xml:id="sū.3.49">
                                        <p>sattvapuruṣānyatākhyātimātrasya sarvabhāvādhiṣṭhātṛtvaṃ
                                                sarvajñātṛtvaṃ ca (YS 3.49).</p>
                                </div>
                                <div type="commentary">
                                        <p>nirdhūtarajastamomalasya buddhisattvasya pare vaiśāradye
                                                parasyāṃ vaśīkārasaṃjñāyāṃ vartamānasya
                                                sattvapuruṣānyatākhyātimātrarūpapratiṣṭhasya
                                                sarvabhāvādhiṣṭhātṛtvam. sarvātmāno guṇā
                                                vyavasāyavyavaseyātmakāḥ svāminaṃ kṣetrajñaṃ
                                                pratyaśeṣadṛśyātmatvenopasthitā ity arthaḥ.
                                                sarvajñātṛtvaṃ sarvātmanāṃ guṇānāṃ
                                                śāntoditāvyapadeśyadharmatvena vyavasthitānām
                                                akramopārūḍhaṃ vivekajaṃ jñānam ity arthaḥ. ity eṣā
                                                viśokā nāma siddhir yāṃ prāpya yogī sarvajñaḥ
                                                kṣīṇakleśabandhano vaśī viharati.</p>
                                </div>

                                <div rend="large" type="sutra" xml:id="sū.3.50">
                                        <p>tadvairāgyād api doṣabījakṣaye kaivalyam (YS 3.50).</p>
                                </div>
                                <div type="commentary">
                                        <p>yadāsyaivaṃ bhavati kleśakarmakṣaye sattvasyāyaṃ
                                                vivekapratyayo dharmaḥ sattvaṃ ca heyapakṣe nyastaṃ
                                                puruṣaś cāpariṇāmī śuddho+anyaḥ sattvād iti. evam
                                                asya tato virajyamānasya yāni kleśabījāni
                                                dagdhaśālibījakalpāny aprasavasamarthāni tāni saha
                                                manasā pratyastaṃ gacchanti. teṣu pralīneṣu puruṣaḥ
                                                punar idaṃ tāpatrayaṃ na bhuṅkte. tad eteṣāṃ guṇānāṃ
                                                manasi karmakleśavipākasvarūpeṇābhivyaktānāṃ
                                                caritārthānāṃ pratiprasave puruṣasyātyantiko
                                                guṇaviyogaḥ kaivalyaṃ tadā svarūpapratiṣṭhā
                                                citiśaktir eva puruṣa iti.</p>
                                </div>

                                <div rend="large" type="sutra" xml:id="sū.3.51">
                                        <p>sthānyupanimantraṇe saṅgasmayākaraṇaṃ punar
                                                aniṣṭaprasaṅgāt (YS 3.51).</p>
                                </div>
                                <div type="commentary">
                                        <p>catvāraḥ khalv amī yoginaḥ prāthamakalpiko madhubhūmikaḥ
                                                prajñājyotir atikrāntabhāvanīyaś ceti. tatrābhyāsī
                                                pravṛttamātrajyotiḥ prathamaḥ ṛtaṃbharaprajño
                                                dvitīyaḥ bhūtendriyajayī tṛtīyaḥ sarveṣu bhāviteṣu
                                                bhāvanīyeṣu kṛtarakṣābandhaḥ kartavyasādhanād imān.
                                                caturtho yas tv atikrāntabhāvanīyas tasya
                                                cittapratisarga eko+arthaḥ saptavidhāsya
                                                prāntabhūmiprajñā. </p>
                                </div>
                                <div type="commentary">
                                        <p>tatra madhumatīṃ bhūmiṃ sākṣātkurvato brāhmaṇasya
                                                sthānino devāḥ sattvaviśuddhim anupaśyantaḥ sthānair
                                                upanimantrayante bho ihāsyatām iha ramyatāṃ
                                                kamanīyo+ayaṃ bhogaḥ kamanīyeyaṃ kanyā rasāyanam
                                                idaṃ jarāmṛtyuṃ bādhate vaihāyasam idaṃ yānam amī
                                                kalpadrumāḥ puṇyā mandākinī siddhā maharṣaya uttamā
                                                anukūlā apsaraso divye śrotracakṣuṣī vajropamaḥ
                                                kāyaḥ svaguṇaiḥ sarvam idam upārjitam āyuṣmatā
                                                pratipadyatām idam akṣayam ajaram amarasthānaṃ
                                                devānāṃ priyam iti. evam abhidhīyamānaḥ saṅgadoṣān
                                                bhāvayed ghoreṣu saṃsārāṅgāreṣu pacyamānena mayā
                                                jananamaraṇāndhakāre viparivartamānena kathaṃcid
                                                āsāditaḥ kleśatimiravināśī yogapradīpas tasya caite
                                                tṛṣṇāyonayo viṣayavāyavaḥ pratipakṣāḥ. sa khalv ahaṃ
                                                labdhālokaḥ katham anayā viṣayamṛgatṛṣṇayā vañcitas
                                                tasyaiva punaḥ pradīptasya saṃsārāgner ātmānam
                                                indhanīkuryām iti. svasti vaḥ svapnopamebhyaḥ
                                                kṛpaṇajanaprārthanīyebhyo viṣayebhya ity evaṃ
                                                niścitamatiḥ samādhiṃ bhāvayet.</p>
                                </div>
                                <div type="commentary">
                                        <p>saṅgam akṛtvā smayam api na kuryād evam ahaṃ devānām api
                                                prārthanīya iti smayād ayaṃ susthitaṃmanyatayā
                                                mṛtyunā keśeṣu gṛhītam ivātmānaṃ na bhāvayiṣyati.
                                                tathā cāsya cchidrāntaraprekṣī nityaṃ yatnopacaryaḥ
                                                pramādo labdhavivaraḥ kleśān uttambhayiṣyati tataḥ
                                                punar aniṣṭaprasaṅgaḥ. evam asya saṅgasmayāv
                                                akurvato bhāvito+artho dṛḍhībhaviṣyati bhāvanīyaś
                                                cārtho+abhimukhībhaviṣyatīti.</p>
                                </div>

                                <div rend="large" type="sutra" xml:id="sū.3.52">
                                        <p>kṣaṇatatkramayoḥ saṃyamād vivekajaṃ jñānam (YS 3.52).</p>
                                </div>
                                <div type="commentary">
                                        <p>yathāpakarṣaparyantaṃ dravyaṃ paramāṇur evaṃ
                                                paramāpakarṣaparyantaḥ kālaḥ kṣaṇo yāvatā vā
                                                samayena calitaḥ paramāṇuḥ pūrvadeśaṃ jahyād
                                                uttaradeśam upasaṃpadyeta sa kālaḥ kṣaṇaḥ.
                                                tatpravāhāvicchedas tu kramaḥ kṣaṇatatkramayor nāsti
                                                vastusamāhāra iti buddhisamāhāro
                                                muhūrtāhorātrādayaḥ. sa khalv ayaṃ kālo
                                                vastuśūnyo+api buddhinirmāṇaḥ śabdajñānānupātī
                                                laukikānāṃ vyutthitadarśanānāṃ vastusvarūpa
                                                ivāvabhāsate.</p>
                                </div>
                                <div type="commentary">
                                        <p>kṣaṇas tu vastupatitaḥ kramāvalambī kramaś ca
                                                kṣaṇānantaryātmā taṃ kālavidaḥ kāla ity ācakṣate
                                                yoginaḥ. na ca dvau kṣaṇau saha bhavataḥ kramaś ca
                                                na dvayoḥ sahabhuvor asaṃbhavāt. pūrvasmād
                                                uttarabhāvino yadānantaryaṃ kṣaṇasya sa kramaḥ
                                                tasmād vartamāna evaikaḥ kṣaṇo na pūrvottarakṣaṇāḥ
                                                santīti. tasmān nāsti tatsamāhāraḥ ye tu
                                                bhūtabhāvinaḥ kṣaṇās te pariṇāmānvitā vyākhyeyāḥ
                                                tenaikena kṣaṇena kṛtsno lokaḥ pariṇāmam anubhavati.
                                                tatkṣaṇopārūḍhāḥ khalv amī sarve dharmāḥ tayoḥ
                                                kṣaṇatatkramayoḥ saṃyamāt tayoḥ sākṣātkaraṇam. tataś
                                                ca vivekajaṃ jñānaṃ prādurbhavati.</p>
                                </div>
                                <div type="commentary">
                                        <p>tasya viṣayaviśeṣa upakṣipyate ---</p>
                                </div>

                                <div rend="large" type="sutra" xml:id="sū.3.53">
                                        <p>jātilakṣaṇadeśair anyatānavacchedāt tulyayos tataḥ
                                                pratipattiḥ (YS 3.53).</p>
                                </div>
                                <div type="commentary">
                                        <p>tulyayor deśalakṣaṇasārūpye jātibhedo+anyatāyā hetuḥ,
                                                gaur iyaṃ baḍaveyam iti. tulyadeśajātīyatve lakṣaṇam
                                                anyatvakaraṃ kālākṣī gauḥ svastimatī gaur iti.
                                                dvayor āmalakayor jātilakṣaṇasārūpyād
                                                deśabhedo+anyatvakara idaṃ pūrvam idam uttaram iti.
                                                yadā tu pūrvam āmalakam anyavyagrasya jñātur
                                                uttaradeśa upāvartyate tadā tulyadeśatve pūrvam etad
                                                uttaram etad iti pravibhāgānupapattiḥ. asaṃdigdhena
                                                ca tattvajñānena bhavitavyam ity ata idam uktaṃ
                                                tataḥ pratipattir vivekajajñānād iti. </p>
                                        <p>kathaṃ, pūrvāmalakasahakṣaṇo deśa uttarāmalakasahakṣaṇād
                                                deśād bhinnaḥ te cāmalake svadeśakṣaṇānubhavabhinne.
                                                anyadeśakṣaṇānubhavas tu tayor anyatve hetur iti.
                                                etena dṛṣṭāntena paramāṇos tulyajātilakṣaṇadeśasya
                                                pūrvaparamāṇudeśasahakṣaṇasākṣātkaraṇād uttarasya
                                                paramāṇos taddeśānupapattāv uttarasya taddeśānubhavo
                                                bhinnaḥ sahakṣaṇabhedāt tayor īśvarasya
                                                yogino+anyatvapratyayo bhavatīti. </p>
                                        <p>apare tu varṇayanti --- ye+antyā viśeṣās
                                                te+anyatāpratyayaṃ kurvantīti tatrāpi
                                                deśalakṣaṇabhedo mūrtivyavadhijātibhedaś cānyatve
                                                hetuḥ. kṣaṇabhedas tu yogibuddhigamya eveti ata
                                                uktaṃ mūrtivyavadhijātibhedābhāvān nāsti
                                                mūlapṛthaktvam iti vārṣagaṇyaḥ.</p>
                                </div>

                                <div rend="large" type="sutra" xml:id="sū.3.54">
                                        <p>tārakaṃ sarvaviṣayaṃ sarvathāviṣayam akramaṃ ceti
                                                vivekajaṃ jñānam (YS 3.54).</p>
                                </div>
                                <div type="commentary">
                                        <p>tārakam iti svapratibhottham anaupadeśikam ity arthaḥ
                                                sarvaviṣayaṃ nāsya kiṃcid aviṣayībhūtam ity arthaḥ.
                                                sarvathāviṣayam atītānāgatapratyutpannaṃ sarvaṃ
                                                paryāyaiḥ sarvathā jānātīty arthaḥ. akramam ity
                                                ekakṣaṇopārūḍhaṃ sarvaṃ sarvathā gṛhṇātīty arthaḥ.
                                                etad vivekajaṃ jñānaṃ paripūrṇam asyaivāṃśo
                                                yogapradīpo madhumatīṃ bhūmim upādāya yāvad asya
                                                parisamāptir iti.</p>
                                        <p>prāptavivekajajñānasyāprāptavivekajajñānasya vā ---</p>
                                </div>

                                <div rend="large" type="sutra" xml:id="sū.3.55">
                                        <p>sattvapuruṣayoḥ śuddhisāmye kaivalyam iti (YS 3.55).</p>
                                </div>
                                <div type="commentary">
                                        <p>yadā nirdhūtarajastamomalaṃ buddhisattvaṃ
                                                puruṣasyānyatāpratītimātrādhikāraṃ dagdhakleśabījaṃ
                                                bhavati tadā puruṣasya śuddhisārūpyam ivāpannaṃ
                                                bhavati, tadā puruṣasyopacaritabhogābhāvaḥ śuddhiḥ.
                                                etasyām avasthāyāṃ kaivalyaṃ
                                                bhavatīśvarasyānīśvarasya vā vivekajajñānabhāgina
                                                itarasya vā. na hi dagdhakleśabījasya jñāne punar
                                                apekṣā kācid asti sattvaśuddhidvāreṇaitat samādhijam
                                                aiśvaryaṃ jñānaṃ copakrāntam. paramārthatas tu
                                                jñānād adarśanaṃ nivartate tasmin nivṛtte na santy
                                                uttare kleśāḥ. kleśābhāvāt karmavipākābhāvaḥ
                                                caritādhikārāś caitasyām avasthāyāṃ guṇā na
                                                puruṣasya punar dṛśyatvenopatiṣṭhante. tatpuruṣasya
                                                kaivalyaṃ, tadā puruṣaḥ svarūpamātrajyotir amalaḥ
                                                kevalī bhavati.</p>
                                        <trailer>iti śrīpātañjale sāṃkhyapravacane yogaśāstre
                                                vyāsabhāṣye vibhūtipādas tṛtīyaḥ 3.</trailer>
                                </div>
                        </div>


                        <div>
                                <head>[Kaivalyapādaḥ]</head>

                                <div rend="large" type="sutra" xml:id="sū.4.1">
                                        <p>janmauṣadhimantratapaḥsamādhijāḥ siddhayaḥ (YS 4.1).</p>
                                </div>
                                <div type="commentary">
                                        <p>dehāntaritā janmanā siddhiḥ oṣadhibhir asurabhavaneṣu
                                                rasāyanenety evamādiḥ. mantrair
                                                ākāśagamanāṇimādilābhaḥ. tapasā saṃkalpasiddhiḥ,
                                                kāmarūpī yatra tatra kāmaga ity evamādi samādhijāḥ
                                                siddhayo vyākhyātāḥ. </p>

                                        <p>tatra kāyendriyāṇām anyajātīyapariṇatānām ---</p>
                                </div>

                                <div rend="large" type="sutra" xml:id="sū.4.2">
                                        <p>jātyantarapariṇāmaḥ prakṛtyāpūrāt (YS 4.2). </p>
                                </div>
                                <div type="commentary">
                                        <p>pūrvapariṇāmāpāya uttarapariṇāmopajanas teṣām
                                                apūrvāvayavānupraveśād bhavati. kāyendriyaprakṛtayaś
                                                ca svaṃ svaṃ vikāram anugṛhṇanty āpūreṇa
                                                dharmādinimittam apekṣamāṇā iti.</p>
                                </div>

                                <div rend="large" type="sutra" xml:id="sū.4.3">
                                        <p>nimittam aprayojakaṃ prakṛtīnāṃ varaṇabhedas tu tataḥ
                                                kṣetrikavat (YS 4.3).</p>
                                </div>
                                <div type="commentary">
                                        <p>na hi dharmādi nimittaṃ tatprayojakaṃ prakṛtīnāṃ bhavati
                                                na kāryeṇa kāraṇaṃ pravartyata iti kathaṃ tarhi,
                                                varaṇabhedas tu tataḥ kṣetrikavat. yathā kṣetrikaḥ
                                                kedārād apāṃ pūrṇāt kedārāntaraṃ piplāvayiṣuḥ samaṃ
                                                nimnaṃ nimnataraṃ vā nāpaḥ pāṇināpakarṣaty āvaraṇaṃ
                                                tv āsāṃ bhinatti tasmin bhinne svayam evāpaḥ
                                                kedārāntaram āplāvayanti tathā dharmaḥ prakṛtīnām
                                                āvaraṇadharmaṃ bhinatti tasmin bhinne svayam eva
                                                prakṛtayaḥ svaṃ svaṃ vikāram āplāvayanti. yathā vā
                                                sa eva kṣetrikas tasminn eva kedāre na prabhavaty
                                                audakān bhaumān vā rasān dhānyamūlāny
                                                anupraveśayituṃ, kiṃ tarhi mudgagavedhukaśyāmākādīṃs
                                                tato+apakarṣati. apakṛṣṭeṣu teṣu svayam eva rasā
                                                dhānyamūlāny anupraviśanti, tathā dharmo
                                                nivṛttimātre kāraṇam adharmasya, śuddhyaśuddhyor
                                                atyantavirodhāt, na tu prakṛtipravṛttau dharmo hetur
                                                bhavatīti. atra nandīśvarādaya udāhāryāḥ
                                                viparyayeṇāpy adharmo dharmaṃ bādhate. tataś
                                                cāśuddhipariṇāma iti. tatrāpi nahuṣājagarādaya
                                                udāhāryāḥ. </p>

                                        <p>yadā tu yogī bahūn kāyān nirmimīte tadā kim ekamanaskās
                                                te bhavanty athānekamanaskā iti ---</p>
                                </div>

                                <div rend="large" type="sutra" xml:id="sū.4.4">
                                        <p>nirmāṇacittāny asmitāmātrāt (YS 4.4).</p>
                                </div>
                                <div type="commentary">
                                        <p>asmitāmātraṃ cittakāraṇam upādāya nirmāṇacittāni karoti,
                                                tataḥ sacittāni bhavantīti.</p>
                                </div>

                                <div rend="large" type="sutra" xml:id="sū.4.5">
                                        <p>pravṛttibhede prayojakaṃ cittam ekam anekeṣām (YS
                                                4.5).</p>
                                </div>
                                <div type="commentary">
                                        <p>bahūnāṃ cittānāṃ katham ekacittābhiprāyapuraḥsarā
                                                pravṛttir iti sarvacittānāṃ prayojakaṃ cittam ekaṇ
                                                nirmimīte, tataḥ pravṛttibhedaḥ.</p>
                                </div>

                                <div rend="large" type="sutra" xml:id="sū.4.6. ">
                                        <p>tatra dhyānajam anāśayam (YS 4.6). </p>
                                </div>
                                <div type="commentary">
                                        <p>pañcavidhaṃ nirmāṇacittaṃ
                                                janmauṣadhimantratapaḥsamādhijāḥ siddhaya iti. tatra
                                                yad eva dhyānajaṃ cittaṃ tad evānāśayaṃ tasyaiva
                                                nāsty āśayo rāgādipravṛttir nātaḥ
                                                puṇyapāpābhisaṃbandhaḥ kṣīṇakleśatvād yogina iti
                                                itareṣāṃ tu vidyate karmāśayaḥ.</p>

                                        <p>yataḥ ---</p>
                                </div>

                                <div rend="large" type="sutra" xml:id="sū.4.7">
                                        <p>karmāśuklākṛṣṇaṃ yoginas trividham itareṣām (YS 4.7).</p>
                                </div>
                                <div type="commentary">
                                        <p>catuṣpadī khalv iyaṃ karmajātiḥ kṛṣṇā śuklakṛṣṇā
                                                śuklāśuklākṛṣṇā ceti. tatra kṛṣṇā durātmanām,
                                                śuklakṛṣṇā bahiḥsādhanasādhyā. tatra
                                                parapīḍānugrahadvāreṇaiva karmāśayapracayaḥ śuklā
                                                tapaḥsvādhyāyadhyānavatām. sā hi kevale manasy
                                                āyattatvād abahiḥsādhanādhīnā na parān pīḍayitvā
                                                bhavati. aśuklākṛṣṇā saṃnyāsināṃ kṣīṇakleśānāṃ
                                                caramadehānām iti tatrāśuklaṃ yogina eva
                                                phalasaṃnyāsād akṛṣṇaṃ cānupādānāt itareṣāṃ tu
                                                bhūtānāṃ pūrvam eva trividham iti.</p>
                                </div>

                                <div rend="large" type="sutra" xml:id="sū.4.8">
                                        <p>tatas tadvipākānuguṇānām evābhivyaktir vāsanānām (YS
                                                4.8).</p>
                                </div>
                                <div type="commentary">
                                        <p>tata iti trividhāt karmaṇaḥ, tadvipākānuguṇānām eveti
                                                yajjātīyasya karmaṇo yo vipākas tasyānuguṇā yā
                                                vāsanāḥ karmavipākam anuśerate tāsām evābhivyaktiḥ.
                                                na hi daivaṃ karma vipacyamānaṃ
                                                nārakatiryaṅmanuṣyavāsanābhivyaktinimittaṃ
                                                saṃbhavati kiṃtu daivānuguṇā evāsya vāsanā vyajyante
                                                nārakatiryaṅmanuṣyeṣu caivaṃ samānaś carcaḥ.</p>
                                </div>

                                <div rend="large" type="sutra" xml:id="sū.4.9">
                                        <p>jātideśakālavyavahitānām apy ānantaryaṃ smṛtisaṃskārayor
                                                ekarūpatvāt (YS 4.9).</p>
                                </div>
                                <div type="commentary">
                                        <p>vṛṣadaṃśavipākodayaḥ svavyañjakāñjanābhivyaktaḥ. sa yadi
                                                jātiśatena vā dūradeśatayā vā kalpaśatena vā
                                                vyavahitaḥ punaś ca svavyañjakāñjana evodiyād drāg
                                                ity evaṃ pūrvānubhūtavṛṣadaṃśavipākābhisaṃskṛtā
                                                vāsanā upādāya vyajyeta. kasmāt, yato vyavahitānām
                                                apy āsāṃ sadṛśaṃ karmābhivyajñakaṃ nimittībhūtam ity
                                                ānantaryam eva. kutaś ca, smṛtisaṃskārayor
                                                ekarūpatvāt yathānubhavās tathā saṃskārāḥ. te ca
                                                karmavāsanānurūpāḥ yathā ca vāsanās tathā smṛtir iti
                                                jātideśakālavyavahitebhyaḥ saṃskārebhyaḥ smṛtiḥ.
                                                smṛteś ca punaḥ saṃskārā ityevam ete smṛtisaṃskārāḥ
                                                karmāśayavṛttilābhavaśād vyajyante ataś ca
                                                vyavahitānām api nimittanaimittikabhāvānucchedād
                                                ānantaryam eva siddham iti.</p>
                                </div>

                                <div rend="large" type="sutra" xml:id="sū.4.10">
                                        <p>tāsām anāditvaṃ cāśiṣo nityatvāt (YS 4.10).</p>
                                </div>
                                <div type="commentary">
                                        <p>tāsāṃ vāsanānām āśiṣo nityatvād anāditvam. yeyam ātmāśīr
                                                mā na bhūvaṃ bhūyāsam iti.sarvasya dṛśyate sā na
                                                svābhāvikī. kasmāt jātamātrasya jantor
                                                ananubhūtamaraṇadharmakasya
                                                dveṣaduḥkhānusmṛtinimitto maraṇatrāsaḥ kathaṃ bhavet
                                                na ca svābhāvikaṃ vastu nimittam upādatte. tasmād
                                                anādivāsanānuviddham idaṃ cittaṃ nimittavaśāt kāścid
                                                eva vāsanāḥ pratilabhya puruṣasya bhogāyopāvartata
                                                iti.</p>

                                        <p>ghaṭaprāsādapradīpakalpaṃ saṃkocavikāsi cittaṃ
                                                śarīraparimāṇākāramātram ity apare pratipannāḥ tathā
                                                cāntarābhāvaḥ saṃsāraś ca yukta iti.</p>

                                        <p>vṛttir evāsya vibhunaś cittasya saṃkocavikāsinīty
                                                ācāryaḥ. tac ca dharmādinimittāpekṣam. nimittaṃ ca
                                                dvividham --- bāhyam ādhyātmikaṃ ca.
                                                śarīrādisādhanāpekṣaṃ bāhyaṃ stutidānābhivādanādi,
                                                cittamātrādhīnaṃ śraddhādy adhyātmikam. tathā coktam
                                                --- ye caite maitryādayo dhyāyināṃ vihārās te
                                                bāhyasādhananiranugrahātmānaḥ prakṛṣṭaṃ dharmam
                                                abhinirvartayanti. tayor mānasaṃ balīyaḥ. kathaṃ,
                                                jñānavairāgye kenātiśayyete, daṇḍakāraṇyaṃ ca
                                                cittabalavyatirekeṇa śārīreṇa karmaṇā śūnyaṃ kaḥ
                                                kartum utsaheta samudram agastyavad vā pibet.</p>
                                </div>

                                <div rend="large" type="sutra" xml:id="sū.4.11">
                                        <p>hetuphalāśrayālambanaiḥ saṃgṛhītatvād eṣām abhāve
                                                tadabhāvaḥ (YS 4.11).</p>
                                </div>
                                <div type="commentary">
                                        <p>hetur dharmāt sukham adharmād duḥkhaṃ sukhād rāgo duḥkhād
                                                dveṣas tataś ca prayatnas tena manasā vācā kāyena vā
                                                parispandamānaḥ param anugṛhṇāty upahanti vā tataḥ
                                                punar dharmādharmau sukhaduḥkhe rāgadveṣāv iti
                                                pravṛttam idaṃ ṣaḍaraṃ saṃsāracakram. asya ca
                                                pratikṣaṇam āvartamānasyāvidyā netrī mūlaṃ
                                                sarvakleśānām ity eṣa hetuḥ. phalaṃ tu yam āśritya
                                                yasya pratyutpannatā dharmādeḥ, na hy apūrvopajanaḥ.
                                                manas tu sādhikāram āśrayo vāsanānām. na hy
                                                avasitādhikāre manasi nirāśrayā vāsanāḥ sthātum
                                                utsahante. yad abhimukhībhūtaṃ vastu yāṃ vāsanāṃ
                                                vyanakti tasyās tadālambanam. evaṃ
                                                hetuphalāśrayālambanair etaiḥ saṃgṛhītāḥ sarvā
                                                vāsanāḥ eṣām abhāve tatsaṃśrayāṇām api vāsanānām
                                                abhāvaḥ.</p>

                                        <p>nāsty asataḥ saṃbhavaḥ, na cāsti sato vināśa iti
                                                dravyatvena saṃbhavantyaḥ kathaṃ nivartiṣyante
                                                vāsanā iti ---</p>
                                </div>

                                <div rend="large" type="sutra" xml:id="sū.4.12">
                                        <p>atītānāgataṃ svarūpato+asty adhvabhedād dharmāṇām (YS
                                                4.12).</p>
                                </div>
                                <div type="commentary">
                                        <p>bhaviṣyadvyaktikam anāgatam anubhūtavyaktikam atītaṃ
                                                svavyāpāropārūḍhaṃ vartamānaṃ, trayaṃ caitad vastu
                                                jñānasya jñeyam. yadi caitat svarūpato nābhaviṣyan
                                                nedaṃ nirviṣayaṃ jñānam udapatsyata. tasmād
                                                atītānāgataṃ svarūpato+astīti. kiṃca bhogabhāgīyasya
                                                vāpavargabhāgīyasya vā karmaṇaḥ phalam utpitsu yadi
                                                nirupākhyam iti taduddeśena tena nimittena
                                                kuśalānuṣṭhānaṃ na yujyeta. sataś ca phalasya
                                                nimittaṃ vartamānīkaraṇe samarthaṃ nāpūrvopajanane
                                                siddhaṃ nimittaṃ naimittikasya viśeṣānugrahaṇaṃ
                                                kurute nāpūrvam utpādayatīti.</p>
                                        <p>dharmī cānekadharmasvabhāvas tasya cādhvabhedena dharmāḥ
                                                pratyavasthitāḥ na ca yathā vartamānaṃ
                                                vyaktiviśeṣāpannaṃ dravyato+asty evam atītam
                                                anāgataṃ ca. kathaṃ tarhi, svenaiva vyaṅgyena
                                                svarūpeṇānāgatam asti. svena cānubhūtavyaktikena
                                                svarūpeṇātītam iti vartamānasyaivādhvanaḥ
                                                svarūpavyaktir iti na sā bhavaty atītānāgatayor
                                                adhvanoḥ. ekasya cādhvanaḥ samaye dvāv adhvanau
                                                dharmisamanvāgatau bhavata eveti nābhūtvā bhāvas
                                                trayāṇām adhvanām iti.</p>
                                </div>

                                <div rend="large" type="sutra" xml:id="sū.4.13">
                                        <p>te vyaktasūkṣmā guṇātmānaḥ. (YS 4.13).</p>
                                </div>
                                <div type="commentary">
                                        <p>te khalv amī tryadhvano dharmā vartamānā
                                                vyaktātmāno+atītānāgatāḥ sūkṣmātmānaḥ
                                                ṣaḍaviśeṣarūpāḥ. sarvam idaṃ guṇānāṃ
                                                saṃniveśaviśeṣamātram iti paramārthato guṇātmānaḥ.
                                                tathā ca śāstrānuśāsanam --- </p>

                                        <p>``<quote><lg>
                                                  <l>guṇānāṃ paramaṃ rūpaṃ na dṛṣṭipatham ṛcchati
                                                  /</l>
                                                  <l>yat tu dṛṣṭipathaṃ prāptaṃ tan māyeva
                                                  sutucchakam //</l>
                                                  </lg></quote>'' iti.</p>

                                        <p>yadā tu sarve guṇāḥ katham ekaḥ śabda ekam indriyam iti
                                                --- </p>
                                </div>

                                <div rend="large" type="sutra" xml:id="sū.4.14">
                                        <p>pariṇāmaikatvād vastutattvam (YS 4.14).</p>
                                </div>
                                <div type="commentary">
                                        <p>prakhyākriyāsthitiśīlānāṃ guṇānāṃ grahaṇātmakānāṃ
                                                karaṇabhāvenaikaḥ pariṇāmaḥ śrotram indriyaṃ,
                                                grāhyātmakānāṃ śabdatanmātrabhāvenaikaḥ pariṇāmaḥ
                                                śabdo viṣaya iti, śabdādīnāṃ mūrtisamānajātīyānām
                                                ekaḥ pariṇāmaḥ pṛthivīparamāṇus tanmātrāvayavas
                                                teṣāṃ caikaḥ pariṇāmaḥ pṛthivī gaur vṛkṣaḥ parvata
                                                ityevamādir bhūtāntareṣv api
                                                snehauṣṇyapraṇāmitvāvakāśadānāny upādāya sāmānyam
                                                ekavikārārambhaḥ samādheyaḥ. </p>

                                        <p>nāsty artho vijñānavisahacaraḥ, asti tu jñānam
                                                arthavisahacaraṃ svapnādau kalpitam ity anayā diśā
                                                ye vastusvarūpam apahnuvate jñānaparikalpanāmātraṃ
                                                vastu svapnaviṣayopamaṃ na paramārthato+astīti ya
                                                āhus te tatheti pratyupasthitam idaṃ svamāhātmyena
                                                vastu katham apramāṇātmakena vikalpajñānabalena
                                                vastusvarūpam utsṛjya tad evāpalapantaḥ
                                                śraddheyavacanāḥ syuḥ.</p>

                                        <p>kutaś caitad anyāyyam ---</p>
                                </div>

                                <div rend="large" type="sutra" xml:id="sū.4.15">
                                        <p>vastusāmye cittabhedāt tayor vibhaktaḥ panthāḥ (YS
                                                4.15).</p>
                                </div>
                                <div type="commentary">
                                        <p>bahucittālambanībhūtam ekaṃ vastu sādhāraṇaṃ, tat khalu
                                                naikacittaparikalpitaṃ nāpy anekacittaparikalpitaṃ
                                                kiṃtu svapratiṣṭham. kathaṃ, vastusāmye cittabhedāt
                                                dharmāpekṣaṃ cittasya vastusāmye+api sukhajñānaṃ
                                                bhavaty adharmāpekṣaṃ tata eva duḥkhajñānam
                                                avidyāpekṣaṃ tata eva mūḍhajñānaṃ
                                                samyagdarśanāpekṣaṃ tata eva mādhyasthyajñānam iti.
                                                kasya tac cittena parikalpitam. na
                                                cānyacittaparikalpitenārthenānyasya cittoparāgo
                                                yuktaḥ. tasmād vastujñānayor
                                                grāhyagrahaṇabhedabhinnayor vibhaktaḥ panthāḥ.
                                                nānayoḥ saṃkaragandho+apy astīti.</p>

                                        <p>sāṃkhyapakṣe punar vastu triguṇaṃ calaṃ ca guṇavṛttam iti
                                                dharmādinimittāpekṣaṃ cittair abhisaṃbadhyate.
                                                nimittānurūpasya ca pratyayasyotpadyamānasya tena
                                                tenātmanā hetur bhavati. kecid āhuḥ. jñānasahabhūr
                                                evārtho bhogyatvāt sukhādivad iti ta etayā dvārā
                                                sādhāraṇatvaṃ bādhamānāḥ pūrvottarakṣaṇeṣu
                                                vasturūpam evāpahnuvate.</p>
                                </div>

                                <div rend="large" type="sutra" xml:id="sū.4.16">
                                        <p>na caikacittatantraṃ vastu tadapramāṇakaṃ tadā kiṃ syāt
                                                (YS 4.16).</p>
                                </div>
                                <div type="commentary">
                                        <p>ekacittatantraṃ ced vastu syāt tadā citte vyagre niruddhe
                                                vāsvarūpam eva tenāparāmṛṣṭam anyasyāviṣayībhūtam
                                                apramāṇakam agṛhītasvabhāvakaṃ kenacit tadānīṃ kiṃ
                                                tat syāt. saṃbadhyamānaṃ ca punaś cittena kuta
                                                utpadyeta ye cāsyānupasthitā bhāgās te cāsya na syur
                                                evaṃ nāsti pṛṣṭham ity udaram api na gṛhyeta. tasmāt
                                                svatantro+arthaḥ sarvapuruṣasādhāraṇaḥ svatantrāṇi
                                                ca cittāni pratipuruṣaṃ pravartante tayoḥ saṃbandhād
                                                upalabdhiḥ puruṣasya bhoga iti.</p>
                                </div>

                                <div rend="large" type="sutra" xml:id="sū.4.17">
                                        <p>taduparāgāpekṣitvāc cittasya vastu jñātājñātam (YS
                                                4.17).</p>
                                </div>
                                <div type="commentary">
                                        <p>ayaskāntamaṇikalpā viṣayā ayaḥsadharmakaṃ cittam
                                                abhisaṃbandhyoparañjayanti. yena ca viṣayeṇoparaktaṃ
                                                cittaṃ sa viṣayo jñātas tato+anyaḥ punar ajñātaḥ
                                                vastuno jñātājñātasvarūpatvāt pariṇāmi cittam. </p>

                                        <p>yasya tu tad eva cittaṃ viṣayas tasya ---</p>
                                </div>

                                <div rend="large" type="sutra" xml:id="sū.4.18">
                                        <p>sadā jñātāś cittavṛttayas tatprabhoḥ
                                                puruṣasyāpariṇāmitvāt (YS 4.18).</p>
                                </div>
                                <div type="commentary">
                                        <p>yadi cittavat prabhur api puruṣaḥ pariṇamet tatas
                                                tadviṣayāś cittavṛttayaḥ śabdādiviṣayavaj
                                                jñātājñātāḥ syuḥ sadājñātatvaṃ tu manasas tatprabhoḥ
                                                puruṣasyāpariṇāmitvam anumāpayati.</p>

                                        <p>syād āśaṅkā cittam eva svābhāsaṃ viṣayābhāsaṃ ca
                                                bhaviṣyatīty agnivat ---</p>
                                </div>

                                <div rend="large" type="sutra" xml:id="sū.4.19">
                                        <p>na tat svābhāsaṃ dṛśyatvāt (YS 4.19).</p>
                                </div>
                                <div type="commentary">
                                        <p>yathetarāṇīndriyāṇi śabdādayaś ca dṛśyatvān na svābhāsāni
                                                tathā mano+api pratyetavyam. na cāgnir atra
                                                dṛṣṭāntaḥ na hy agnir ātmasvarūpam aprakāśaṃ
                                                prakāśayati prakāśaś cāyaṃ prakāśyaprakāśakasaṃyoge
                                                dṛṣṭaḥ. na ca svarūpamātre+asti saṃyogaḥ kiṃca
                                                svābhāsaṃ cittam ity agrāhyam eva kasyacid iti
                                                śabdārthaḥ. tadyathā svātmapratiṣṭham ākāśaṃ na
                                                parapratiṣṭham ity arthaḥ
                                                svabuddhipracārapratisaṃvedanāt sattvānāṃ pravṛttir
                                                dṛśyate --- kruddho+ahaṃ bhīto+aham amutra me
                                                rāgo+amutra me krodha iti etat svabuddher agrahaṇe
                                                na yuktam iti.</p>
                                </div>

                                <div rend="large" type="sutra" xml:id="sū.4.20">
                                        <p>ekasamaye cobhayānavadhāraṇam (YS 4.20).</p>
                                </div>
                                <div type="commentary">
                                        <p>na caikasmin kṣaṇe svapararūpāvadhāraṇaṃ yuktaṃ,
                                                kṣaṇikavādino yad bhavanaṃ saiva kriyā tad eva ca
                                                kārakam ity abhyupagamaḥ.</p>

                                        <p>syān matiḥ svarasaniruddhaṃ cittaṃ cittāntareṇa
                                                samanantareṇa gṛhyata iti ---</p>
                                </div>

                                <div rend="large" type="sutra" xml:id="sū.4.21">
                                        <p>cittāntaradṛśye buddhibuddher atiprasaṅgaḥ smṛtisaṃkaraś
                                                ca (YS 4.21).</p>
                                </div>
                                <div type="commentary">
                                        <p>atha cittaṃ cec cittāntareṇa gṛhyeta buddhibuddhiḥ kena
                                                gṛhyate, sāpy anyayā sāpy anyayety atiprasaṅgaḥ.
                                                smṛtisaṃkaraś ca, yāvanto buddhibuddhīnām anubhavās
                                                tāvatyaḥ smṛtayaḥ prāpnuvanti. tatsaṃkarāc
                                                caikasmṛtyanavadhāraṇaṃ ca syād ity evaṃ
                                                buddhipratisaṃvedinaṃ puruṣam apalapadbhir
                                                vaināśikaiḥ sarvam evākulīkṛtam. te tu
                                                bhoktṛsvarūpaṃ yatra kvacana kalpayanto na nyāyena
                                                saṃgacchante kecit tu sattvamātram api parikalpyāsti
                                                sa sattvo ya etān pañca skandhān nikṣipyānyāṃś ca
                                                pratisaṃdadhātīty uktvā tata eva punas trasyanti.
                                                tathā skandhānāṃ mahannirvedāya virāgāyānutpādāya
                                                praśāntaye guror antike brahmacaryaṃ cariṣyāmīty
                                                uktvā sattvasya punaḥ sattvam evāpahnuvate.
                                                sāṃkhyayogādayas tu pravādāḥ svaśabdena puruṣam eva
                                                svāminaṃ cittasya bhoktāram upayantīti.</p>

                                        <p>katham ---</p>
                                </div>

                                <div rend="large" type="sutra" xml:id="sū.4.22">
                                        <p>citer apratisaṃkramāyās tadākārāpattau
                                                svabuddhisaṃvedanam (YS 4.22).</p>
                                </div>
                                <div type="commentary">
                                        <p>apariṇāminī hi bhoktṛśaktir apratisaṃkramā ca pariṇāminy
                                                arthe pratisaṃkrānteva tadvṛttim anupatati. tasyāś
                                                ca prāptacaitanyopagrahasvarūpāyā buddhivṛtter
                                                anukārimātratayā buddhivṛttyaviśiṣṭā hi jñānavṛttir
                                                ākhyāyate. tathā coktam. </p>

                                        <p>``<quote><lg>
                                                  <l>na pātālaṃ na ca vivaraṃ girīṇāṃ naivāndhakāraṃ
                                                  kukṣayo nodadhīnām /</l>
                                                  <l>guhā yasyāṃ nihitaṃ brahma śāśvataṃ
                                                  buddhivṛttim aviśiṣṭāṃ kavayo vedayante</l>
                                                  </lg></quote>'' iti.</p>

                                        <p>ataś caitad abhyupagamyate ---</p>
                                </div>

                                <div rend="large" type="sutra" xml:id="sū.4.23">
                                        <p>draṣṭṛdṛśyoparaktaṃ cittaṃ sarvārtham (YS 4.23).</p>
                                </div>
                                <div type="commentary">
                                        <p>mano hi mantavyenārthenoparaktaṃ, tat svayaṃ ca
                                                viṣayatvād viṣayiṇā puruṣeṇātmīyayā
                                                vṛttyābhisaṃbaddhaṃ, tad etac cittam eva
                                                draṣṭṛdṛśyoparaktaṃ viṣayaviṣayinirbhāsaṃ
                                                cetanācetanasvarūpāpannaṃ viṣayātmakam apy
                                                aviṣayātmakam ivācetanaṃ cetanam iva
                                                sphaṭikamaṇikalpaṃ sarvārtham ity ucyate. </p>

                                        <p>tad anena cittasārūpyeṇa bhrāntāḥ kecit tad eva cetanam
                                                ity āhuḥ apare cittamātram evedaṃ sarvaṃ nāsti khalv
                                                ayaṃ gavādir ghaṭādiś ca sakāraṇo loka iti.
                                                anukampanīyās te. kasmāt, asti hi teṣāṃ bhrāntibījaṃ
                                                sarvarūpākāranirbhāsaṃ cittam iti. samādhiprajñāyāṃ
                                                prajñeyo+arthaḥ pratibimbībhūtas
                                                tasyālambanībhūtatvād anyaḥ. sa ced arthaś
                                                cittamātraṃ syāt kathaṃ prajñayaiva prajñārūpam
                                                avadhāryeta. tasmāt pratibimbībhūto+arthaḥ prajñāyāṃ
                                                yenāvadhāryate sa puruṣa iti. evaṃ
                                                grahītṛgrahaṇagrāhyasvarūpacittabhedāt trayam apy
                                                etaj jātitaḥ pravibhajante te samyagdarśinas tair
                                                adhigataḥ puruṣaḥ.</p>

                                        <p>kutaś ca ---</p>
                                </div>

                                <div rend="large" type="sutra" xml:id="sū.4.24">
                                        <p>tad asaṃkhyeyavāsanābhiś citram api parārthaṃ
                                                saṃhatyakāritvāt (YS 4.24).</p>
                                </div>
                                <div type="commentary">
                                        <p>tad etac cittam asaṃkhyeyābhir vāsanābhir eva citrīkṛtam
                                                api parārthaṃ parasya bhogāpavargārthaṃ na svārthaṃ
                                                saṃhatyakāritvād gṛhavat. saṃhatyakāriṇā cittena na
                                                svārthena bhavitavyaṃ, na sukhacittaṃ sukhārthaṃ na
                                                jñānaṃ jñānārtham ubhayam apy etat parārtham. yaś ca
                                                bhogenāpavargeṇa cārthenārthavān puruṣaḥ sa eva paro
                                                na paraḥ sāmānyamātram. yat tu kiṃcit paraṃ
                                                sāmānyamātraṃ svarūpeṇodāhared vaināśikas tat sarvaṃ
                                                saṃhatyakāritvāt parārtham eva syāt. yas tv asau
                                                paro viśeṣaḥ sa na saṃhatyakārī puruṣa iti.</p>
                                </div>

                                <div rend="large" type="sutra" xml:id="sū.4.25">
                                        <p>viśeṣadarśina ātmabhāvabhāvanānivṛttiḥ (YS 4.25).</p>
                                </div>
                                <div type="commentary">
                                        <p>yathā prāvṛṣi tṛṇāṅkurasyodbhedena tadbījasattānumīyate
                                                tathā mokṣamārgaśravaṇena yasya romaharṣāśrupātau
                                                dṛśyete tatrāpy asti viśeṣadarśanabījam
                                                apavargabhāgīyaṃ karmābhinirvartitam ity anumīyate.
                                                tasyātmabhāvabhāvanā svābhāvikī pravartate
                                                yasyābhāvād idam uktaṃ svabhāvaṃ muktvā doṣādyeṣāṃ
                                                pūrvapakṣe rucir bhavaty aruciś ca nirṇaye bhavati
                                                tatrātmabhāvabhāvanā ko+aham āsaṃ katham aham āsaṃ
                                                kiṃsvid idaṃ kathaṃsvid idaṃ ke bhaviṣyāmaḥ kathaṃ
                                                vā bhaviṣyāma iti. sā tu viśeṣadarśino nivartate
                                                kutaḥ cittasyaivaiṣa vicitraḥ pariṇāmaḥ, puruṣas tv
                                                asatyām avidyāyāṃ śuddhaś cittadharmair aparāmṛṣṭa
                                                iti. tato+asyātmabhāvabhāvanā kuśalasya nivartata
                                                iti.</p>
                                </div>

                                <div rend="large" type="sutra" xml:id="sū.4.26">
                                        <p>tadā vivekanimnaṃ kaivalyaprāgbhāraṃ cittam (YS
                                                4.26).</p>
                                </div>

                                <div type="commentary">
                                        <p>tadānīṃ yad asya cittaṃ viṣayaprāgbhāram ajñānanimnam
                                                āsīt tad asyānyathā bhavati kaivalyaprāgbhāraṃ
                                                vivekajajñānanimnam iti.</p>
                                </div>

                                <div rend="large" type="sutra" xml:id="sū.4.27">
                                        <p>tacchidreṣu pratyayāntarāṇi saṃskārebhyaḥ (YS 4.27).</p>
                                </div>
                                <div type="commentary">
                                        <p>pratyayavivekanimnasya
                                                sattvapuruṣānyatākhyātimātrapravāhiṇaś cittasya
                                                tacchidreṣu pratyayāntarāṇy asmīti vā mameti vā
                                                jānāmīti vā na jānāmīti vā. kutaḥ,
                                                kṣīyamāṇabījebhyaḥ pūrvasaṃskārebhya iti.</p>
                                </div>

                                <div rend="large" type="sutra" xml:id="sū.4.28">
                                        <p>hānam eṣāṃ kleśavad uktam (YS 4.28).</p>
                                </div>
                                <div type="commentary">
                                        <p>yathā kleśā dagdhabījabhāvā na prarohasamarthā bhavanti
                                                tathā jñānāgninā dagdhabījabhāvaḥ pūrvasaṃskāro na
                                                pratyayaprasūr bhavati. jñānasaṃskārās tu
                                                cittādhikārasamāptim anuśerata iti na cintyante.</p>
                                </div>

                                <div rend="large" type="sutra" xml:id="sū.4.29. ">
                                        <p>prasaṃkhyāne+apy akusīdasya sarvathā vivekakhyāter
                                                dharmameghaḥ samādhiḥ (YS 4.29). </p>
                                </div>
                                <div type="commentary">
                                        <p>yadāyaṃ brāhmaṇaḥ prasaṃkhyāne+apy akusīdas tato+api na
                                                kiṃcit prārthayate. tatrāpi viraktasya sarvathā
                                                vivekakhyātir eva bhavatīti saṃskārabījakṣayān nāsya
                                                pratyayāntarāṇy utpadyante tadāsya dharmamegho nāma
                                                samādhir bhavati.</p>
                                </div>

                                <div rend="large" type="sutra" xml:id="sū.4.30. ">
                                        <p>tataḥ kleśakarmanivṛttiḥ (YS 4.30). </p>
                                </div>
                                <div type="commentary">
                                        <p>tallābhād avidyādayaḥ kleśāḥ samūlakāṣaṃ kaṣitā bhavanti
                                                kuśalākuśalāś ca karmāśayāḥ samūlaghātaṃ hatā
                                                bhavanti. kleśakarmanivṛttau jīvann eva vidvān
                                                vimukto bhavati kasmāt, yasmād viparyayo bhavasya
                                                kāraṇam. na hi kṣīṇaviparyayaḥ kaścit kenacit kvacij
                                                jāto dṛśyata iti.</p>
                                </div>

                                <div rend="large" type="sutra" xml:id="sū.4.31">
                                        <p>tadā sarvāvaraṇamalāpetasya jñānasyānantyāj jñeyam alpam
                                                (YS 4.31).</p>
                                </div>
                                <div type="commentary">
                                        <p>sarvaiḥ kleśakarmāvaraṇair vimuktasya jñānasyānantyaṃ
                                                bhavati. āvarakeṇa tamasābhibhūtam āvṛtam anantaṃ
                                                jñānasattvaṃ kvacid eva rajasā pravartitam
                                                udghāṭitaṃ grahaṇasamarthaṃ bhavati. tatra yadā
                                                sarvair āvaraṇamalair apagataṃ bhavati tadā bhavaty
                                                asyānantyam. jñānasyānantyāj jñeyam alpaṃ saṃpadyate
                                                yathākāśe khadyotaḥ. yatredam uktam --- </p>

                                        <p>``<quote>
                                                  <lg>
                                                  <l>andho maṇim avidhyat tam anaṅgulir āvayat /</l>
                                                  <l>agrīvas taṃ pratyamuñcat tam
                                                  ajihvo+abhyapūjayat //</l>
                                                  </lg>
                                                </quote>'' iti.</p>
                                </div>

                                <div rend="large" type="sutra" xml:id="sū.4.32">
                                        <p>tataḥ kṛtārthānāṃ pariṇāmakramasamāptir guṇānām (YS
                                                4.32).</p>
                                </div>

                                <div type="commentary">
                                        <p>tasya dharmameghasyodayāt kṛtārthānāṃ guṇānāṃ
                                                pariṇāmakramaḥ parisamāpyate na hi kṛtabhogāpavargāḥ
                                                parisamāptakramāḥ kṣaṇam apy avasthātum
                                                utsahante.</p>

                                        <p>atha ko+ayaṃ kramo nāmeti ---</p>
                                </div>

                                <div rend="large" type="sutra" xml:id="sū.4.33">
                                        <p>kṣaṇapratiyogī pariṇāmāparāntanirgrāhyaḥ kramaḥ (YS
                                                4.33).</p>
                                </div>
                                <div type="commentary">
                                        <p>kṣaṇānantaryātmā pariṇāmasyāparāntenāvasānena gṛhyate
                                                kramaḥ na hy ananubhūtakramakṣaṇā purāṇatā
                                                vastrasyānte bhavati nityeṣu ca kramo dṛṣṭaḥ. </p>

                                        <p>dvayī ceyaṃ nityatā kūṭasthanityatā pariṇāminityatā ca.
                                                tatra kūṭasthanityatā puruṣasya. pariṇāminityatā
                                                guṇānām. yasmin pariṇamyamāne tattvaṃ na vihanyate
                                                tan nityam ubhayasya ca tattvānabhighātān nityatvam.
                                                tatra guṇadharmeṣu buddhyādiṣu
                                                pariṇāmāparāntanirgrāhyaḥ kramo labdhaparyavasāno
                                                nityeṣu dharmiṣu guṇeṣv alabdhaparyavasānaḥ.
                                                kūṭasthanityeṣu svarūpamātrapratiṣṭheṣu
                                                muktapuruṣeṣu svarūpāstitā krameṇaivānubhūyata iti
                                                tatrāpy alabdhaparyavasānaḥ śabdapṛṣṭhenāstikriyām
                                                upādāya kalpita iti. </p>

                                        <p>athāsya saṃsārasya sthityā gatyā ca guṇeṣu
                                                vartamānasyāsti kramasamāptir na veti. avacanīyam
                                                etat katham asti praśna ekāntavacanīyaḥ sarvo jāto
                                                mariṣyatīti oṃ bhoḥ iti. </p>

                                        <p>atha sarvo mṛtvā janiṣyata iti vibhajyavacanīyam etat.
                                                pratyuditakhyātiḥ kṣīṇatṛṣṇaḥ kuśalo na janiṣyata
                                                itaras tu janiṣyate. tathā manuṣyajātiḥ śreyasī na
                                                vā śreyasīty evaṃ paripṛṣṭe vibhajya vacanīyaḥ
                                                praśnaḥ paśūn adhikṛtya śreyasī devān ṛṣīṃś
                                                cādhikṛtya neti. ayaṃ tv avacanīyaḥ praśnaḥ
                                                saṃsāro+ayam antavān athānanta iti. kuśalasyāsti
                                                saṃsārakramasamāptir netarasyeti anyatarāvadhāraṇe
                                                doṣaḥ tasmād vyākaraṇīya evāyaṃ praśna iti.</p>

                                        <p>guṇādhikārakramasamāptau kaivalyam uktaṃ tatsvarūpam
                                                avadhāryate ---</p>
                                </div>

                                <div rend="large" type="sutra" xml:id="sū.4.34">
                                        <p>puruṣārthaśūnyānāṃ guṇānāṃ pratiprasavaḥ kaivalyaṃ
                                                svarūpapratiṣṭhā vā citiśaktir iti (YS 4.34).</p>
                                </div>
                                <div type="commentary">
                                        <p>kṛtabhogāpavargāṇāṃ puruṣārthaśūnyānāṃ yaḥ pratiprasavaḥ
                                                kāryakāraṇātmakānāṃ guṇānāṃ tat kaivalyaṃ,
                                                svarūpapratiṣṭhā punar buddhisattvānabhisaṃbandhāt
                                                puruṣasya citiśaktir eva kevalā, tasyāḥ sadā
                                                tathaivāvasthānaṃ kaivalyam iti.</p>


                                        <trailer>iti śrīpātañjale sāṃkhyapravacane yogaśāstre
                                                vyāsabhāṣye kaivalyapādaś caturthaḥ 4.</trailer>

                                </div>
                        </div>

                </body>
        </text>
</TEI>
