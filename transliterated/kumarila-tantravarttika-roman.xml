<?xml version="1.0" encoding="utf-8"?>
<TEI xmlns="http://www.tei-c.org/ns/1.0">
  <teiHeader xml:lang="en">
    <fileDesc>
      <titleStmt>
	<title>Tantravārttika</title>
	<author>Kumārila Bhaṭṭa</author>
	<funder>The National Endowment for the Humanities</funder>
	<principal>
	  <persName>Sheldon Pollock</persName>
	</principal>
	<respStmt>
	  <resp>prepared for SARIT by</resp>
	  <persName>Andrew Ollett</persName>
	</respStmt>
	<respStmt>
	  <resp>data entry by</resp>
	  <name>SWIFT Information Technologies, Mumbai</name>
	</respStmt>
      </titleStmt>
      <publicationStmt>
	<idno/>
	<authority>SARIT: Search and Retrieval of Indic Texts</authority>
	<availability status="restricted">
	  <licence target="https://creativecommons.org/licenses/by-sa/4.0/">CC BY-SA 4.0</licence>
	</availability>
	<date>2014</date>
      </publicationStmt>
      <notesStmt>
	<note>This digital text is based on the first edition of Tantravārttika published by the Ānandāśrama Sanskrit Series at the Ānandāśrama in Pune. The corrections from the end of each volume have been integrated into the text as far as possible. Unless otherwise stated, the notes are from Subbaśāstrī’s edition.</note>
	<note>Known issues: The cRef attributes do not validate, because a canonical reference system has not been supplied in this document. Similarly with the #Shaka value of the calendar reference in the source description.</note>
      </notesStmt>
      <sourceDesc>
	<listBibl>
	  <head>Three volumes of the Ānandāśrama Sanskrit Series “Mīmāṃsādarśanam” (first edition) containing the Tantravārttika:</head>
	  <bibl xml:lang="sa-Latn">
	    <!-- this is vol. 1, 
		 covering (TaVā) 2.1 !-->
	    <title level="m">
	      śrīmajjaiminipraṇīte mīmāṃsādarśane
	      ādita ārabhya dvitīyādhyāyaprathamapādāntaḥ prathamo bhāgaḥ
	      tatra ca prathamas tarkapādaḥ
	      mīmāṃsākaṇṭhīravamīmāṃsāratnestyādipadavībhūṣitaśrīvaidyanāthaśāstri-
	      praṇītaprabhābhidhavyākhyāsametaśābarabhāṣyopetaḥ
	      dvitīyapādaprabhṛti
	      śrīkumārilabhaṭṭaviracitatantravārtikākhyavyākhyāsahitaśābarabhāṣyasametaś ca
	    </title>
	    <editor>Subbāśāstrī</editor>
	    <biblScope xml:lang="en">Volume 1</biblScope>
	    <publisher>Ānandāśramamudraṇālayam</publisher>
	    <pubPlace>Puṇyākhyapattanam</pubPlace>
	    <date when="1850" calendar="#Shaka">1850</date>
	    <date when="1929">1929</date>
	    <series>
	      <title level="s">Ānandāśramasaṃskṛtagranthāvaliḥ</title>
	      <biblScope>Granthāṃkaḥ 97</biblScope>
	    </series>
	    <idno type="oclc">OCLC: 62879579</idno>
	  </bibl>
	  <bibl xml:lang="sa-Latn">
	    <!-- this is vol 2A, 
		 covering 2.2 to 3.5 !-->
	    <title level="m">
	      śrīmajjaiminipraṇīta mīmāṃsādarśane
	      dvitīyādhyāyadvitīyapādam ārabhya tṛtīyādhyāyapañca-
	      mapādānto dvitīyabhāgasya pūrvārdhaḥ
	      śrīkumārilabhaṭṭaviracitatantravārtikākhyavyākhyāsahitaśābarabhāṣyasametaḥ
	    </title>
	    <editor>Subbāśāstrī</editor>
	    <biblScope xml:lang="en">Volume 2A</biblScope>
	    <publisher>Ānandāśramamudraṇālayam</publisher>
	    <pubPlace>Puṇyākhyapattanam</pubPlace>
	    <date when="1852" calendar="#Shaka">1852</date>
	    <date when="1930">1930</date>
	    <series>
	      <title level="s">Ānandāśramasaṃskṛtagranthāvaliḥ</title>
	      <biblScope>Granthāṃkaḥ 97</biblScope>
	    </series>
	    <idno type="oclc">OCLC: 1806161520</idno>
	  </bibl>
	  <bibl xml:lang="sa-Latn">
	    <!-- this is vol. 2B,
		 covering 3.6 to 3.8 !-->
	    <title>
	      śrīmajjaiminipraṇīte mīmāṃsadarśane
	      tṛtīyādhyāyaṣaṣṭhapādam ārabhya tadadhyāyānvastatpariśi-
	      ṣṭarūpayā śrīmanmurārimiśrapraṇītāṅgatvaniruktyā
	      sanāthīkṛto dvitīyabhāgasyottarārdha-
	      rūpastṛtīyo bhāgaḥ
	      śrīkumārilabhaṭṭaviracitatantravārtikākhyavyākhyāsahitaśābarabhāṣyasametaḥ
	    </title>
	    <editor>Subbāśāstrī</editor>
	    <biblScope xml:lang="en">Volume 2B</biblScope>
	    <publisher>Ānandāśramamudraṇālayam</publisher>
	    <pubPlace>Puṇyākhyapattanam</pubPlace>
	    <date when="1853" calendar="#Shaka">1853</date>
	    <date when="1931">1931</date>
	    <series>
	      <title level="s">Ānandāśramasaṃskṛtagranthāvaliḥ</title>
	      <biblScope>Granthāṃkaḥ 97</biblScope>
	    </series>
	    <idno type="oclc">OCLC: 256824006</idno>
	  </bibl>
	</listBibl>
      </sourceDesc>
    </fileDesc>
    <encodingDesc>
      <p>The text is divided into adhyāyas, pādas, adhikaraṇas, and sūtras. Each is enclosed in a typed &lt;div&gt; element. Each of these elements has a label @n that identifies the number of the unit.</p>
      <p>The adhikaraṇas have &lt;head&gt; and &lt;trailer&gt; elements.</p>
      <p>Kumārila’s quotations of Śabara’s commentary are enclosed in &lt;quote&gt; elements.</p>
      <p>Page breaks of the original edition are marked (the &lt;pb&gt; element precedes the page that bears that number), but line breaks are not.</p>
      <p>The notes of this digital text are Subbaśāstrī’s unless stated otherwise. They are either discursive textual comments or cross-references. The cross-references are generally contained in a &lt;note&gt; elements with the @type="reference", and the text of the reference is included in a &lt;ref&gt; element whose @cRef attribute contains the reference as a machine-readable string.</p>
    </encodingDesc>
    <profileDesc>
      <calendarDesc>
	<calendar xml:id="Shaka">
	  <p>Śaka calendar.</p>
	</calendar>
      </calendarDesc>
    </profileDesc>
    <revisionDesc><change who="#aso" when="2014-06-24"> 
      Automatic conversion from Devanāgarī to Roman.
    </change>
      <change when="2016-03-28" who="#AO">
	Initial upload to SARIT after long post-processing and error-checking.
      </change>
    </revisionDesc>
  </teiHeader>
  <text xml:id="TaVā" xml:lang="sa-Latn">
    <body>
      <div type="adhyāya" n="1">
	<div type="pāda" n="2">
	  <div type="adhikaraṇa" n="1">
	    <head type="toc">arthavādādhikaraṇam</head>
	    <div type="sūtra" n="1">
	      <lg>
		<pb n="105"/>
		<l>siddhapramāṇabhāvasya dharme vedasya sarvaśaḥ |</l>
		<l>vidhyarthavādamantrāṇāmupayogo 'dhunocyate ||</l>
	      </lg>
	      <p>sāmānyataḥ prāmāṇye siddhe 'dhunā vibhajya viniyogaḥ pratipādyate | avadhṛtaprāmāṇyasya vā vedasyedānīṃ samastasya vidhyarthavādamantranāmadheyātmakasya yathāvibhāgaṃ dharmaṃ pratyupayogaḥ pratipādyate | tatra pūrvapakṣavādyabhiprāyaḥ | codanālakṣaṇo 'rtho dharma ityupakramāttasya jñānamupadeśa iti parāmarśātadbhūtānāṃ kriyārthena samāmnāya ityupasaṃhārādvidhipratiṣedhayoreva prāmāṇyaṃ pratipāditaṃ, na ca tadvayatiriktaśabdagamyatvaṃ dharmādharmayoḥ, nāpyanadhigatārthabodhanaṃ muktvā 'nyaḥ śabdasya vyāpāro 'stītyuktameva | ataśca yāvantyeva sādhyasādhanetikartavyatāvācitvena vidhipratiṣedhāntargatāni teṣāṃ bhavatu prāmāṇyaṃ yāni tvatiriktarthānyarthavādamantranāmadheyānupātīni so 'rodīdiṣe tvorje tvodbhidetyevamādīni tāni satyapyapauruṣeyatve 'rthābhidhānasāmarthye ca dharmādharmayorapramāṇamatadarthatvāt | yathāśrutagṛhītānāṃ tāvatpratītyanuṃpalabdheḥ prasiddhamevātadarthatvam | atha kayācicchabdavṛttyā tādarthyaṃ kalpyeta, evamapi vyavasthāhetvabhāvānna dharmādharmayoravadhāraṇaṃ syāt | yadeva hi vākyaṃ gṛhītaṃ tadevādhyāhāravipariṇāmādibhiryatheṣṭaṃ kalpayituṃ śakyate | tadyathā so 'rodīdityevameva tāvadvākyaṃ viśiṣṭapuruṣācaritopanyāsadvārā rodanakartavyatāparam | atha vā mahatā<pb n="106" break="no"/>mapyevaṃvidhāḥ pramādāḥ saṃbhavanti, tasmātprayatnena varjayitavyamiti | ato vidhipratiṣedhayorasphuṭatvāddharmādharmatvena nirṇaye śaktyabhāvaḥ | śāstradṛṣṭavirodhādayaśca sthitā eva | yattu bhūtānvākhyānamātraṃ yathāvasthitaiḥ pratipādyate tatra yadyapi satyatvamastyeva tathā 'pi na tena prayojanamityānarthakyam | api ca | dhūma evāgnerdivetyādīnāṃ svārthe 'pyaprāmāṇyaṃ vakṣyate | vidhyekavākyatvavaśenaiva teṣāṃ rūpabhaṅgaḥ kriyate | na ca tasyāpi kiṃcitpramāṇamasti | bhinnairapi hi taiḥ kiṃcitpratipādayituṃ śakyameva | na ca tatpratipādayatāṃ niṣprayojanatetyavijñāyamānaprayojanavadarthāntarakalpanā śakyā | na hi loṣṭaṃ paśyatastaddarśanaṃ niṣprayojanamiti suvarṇadarśanatā kalpyate | sarvāṇyeva ca pramāṇānyupayujyamānamanupayujyamānaṃ vā 'rthamātmagocaratāpannaṃ gamayanti | tenaiva caiṣāṃ hānopādānopekṣābuddhayaḥ phalatvena varṇyante | anyathā hyupādānamevaikaṃ phalaṃ syāt | api ca pramāṇotpattyuttarakālaṃ prayojanavattvamaprayojanavattvaṃ vā vijñāyate na tu tadvaśena pramāṇodbhūtiḥ | tasmādyo yadrūpo 'rthaḥ pratīyate sa tathaiva prayojanavattvamaprayojanavattvaṃ vā pratipadyate | na hi prayojanavadeva pramātavyamiti kaścinniyamaheturasti | yatrāpi tāvatsvādhīnaḥ pramāṇaviniyogastatrāpyetaddurlabhaṃ kimutābuddhipūrvanityāvasthitavedotthāpitajñānagrāhye | na ca vedasya prayojanavadarthābhidhānaśaktiḥ prathamamavadhṛtā | ayameva hi parīkṣākālo vartate kīdṛśaṃ punarbravītīti | tacca viditvā yathānurūpamanuṣṭhātuṃ kṣamā vayaṃ na tu vedaṃ paryanuyoktuṃ kimayaṃ niṣprayojanamabhidadhāti tadvā 'bhidadhatkimarthaṃ prayatnena dhāryata iti | sarvapuruṣāṇāṃ kevalaṃ pratipattṛtvena pāratanvyādvedagrahaṇottarakālaṃ ca parīkṣāvasarāt | na hyanadhītaveda evā ' 'dau parīkṣituṃ kṣamaḥ | paścātparīkṣamāṇasya tu nābuddhipūrvanirvṛttamadhyayanaṃ prakaraṇagatanyāyena niścayaheturbhavati | tasmādyathaivāgnihotrādivākyānāṃ gamyamānaprayojanavattvādānarthakyaṃ niṣpramāṇakamiti nā ' 'śrīyate tathaivaiṣāṃ prayojanavattvaṃ nā ' 'śrayitavyam | na hi yathāvagatāmyupagamādanyatkici<pb n="107" break="no"/>tsādhīyaḥ parīkṣakāṇām | yo 'pi ca kleśena stutinindātmako 'rthaḥ kalpyeta sa bhāvanayāṃ 'śatrayānantaḥpātitvānna gṛhyate | tayā cāgṛhītaṃ na vidhipratiṣedhāvāśrayataḥ | tadanāśritaṃ ca dūre puruṣārthādbhavatīti | api caivaṃvidheṣu stutinindākalpanāyāmitaretarāśrayaprasaṅgaḥ | stutinindātmakatvenaiva hyekavākyatā tayā cānunmīlitastutinindotprekṣāśrayaṇam | na cānyataramūlaprasiddhirastiṃ yato vyavatiṣṭheta | tasmātpṛthagavasthitānāṃ dṛṣṭatvādānarthakyamevopapannataramiti | <hi rend="bold">sa eṣa vākyaikadeśasyeti</hi> | vidhyuddeśātiriktasya siddhāntābhiprāyeṇaikadeśatvaṃ na tu pūrvapakṣe, bhinnavākyatvābhyupagamāt | atha vā vākyānāṃ madhya ekadeśākṣepaḥ katipayānāmityarthaḥ | tatra yāni tāvatkevalavidhiyuktāni teṣu naivā ' 'śaṅkā | yānyapi liṅādimanti prāgarthavādebhyo vidhisamarthāni taiḥ saṃyujyārthāntare stutistutyasaṃbandhe vartante teṣāmarthavādābhāve tanmātrameva hīyate na tu vidhitvena puruṣārthatā 'pi | yāni tu vartamānāpadeśayuktāni stutinirapekṣavidhyasamarthāni yathā “<hi rend="bold">yasya khādiraḥ sruvo bhavati sa cchandasāmeva rasenāvadyati</hi>” ityevamādīni tānyekadeśadvāreṇa samastānyākṣipyante || 1 ||</p>
	    </div>
	    <div type="sūtra" n="2">
	      <p>vāṅmanasayorvidyamānamavidyamānaṃ vā steyānṛtavadanamucyamānaṃ dharme svārthe 'pi vā na prāmāṇyaṃ pratipadyate | atha tvadhyāhārādibhirevaṃ kalpyeta vāṅmanasayoḥ sarvaśarīreṣu ceṣṭāḥ prati prādhānyāditarabhūtendriyairapi taccaritamanuvartitavyamiti | tataḥ śāstravirodhaḥ | tatraitatsyāt | vihitapratiṣiddhatvātṣoḍaśyādivadvikalpa iti | itarastu kalpanīyakḷptatvena vaiṣamyamāha | nanu cātyantadurbalo 'pi vidhistadadhīnātmalābhena pratiṣedhena tulyabalo bhavatīti “pratiṣedhaḥ pradeśe 'nārabhya vidhāne ca<note type="reference"><ref cRef="MīSū:1.8.adhi.1">( a. 1. pā. 8 aṃ. 1 )</ref></note>” ityatra vakṣyate | satyam | yasya śāstramantareṇāprāptirasti tatraitadevam | yatpunararthaprāptaṃ niṣidhyate tatra vidhyanabhyanujñayaiva labdhātmānaḥ pratiṣedhā balīyāṃso bhavantīti tatraiva vakṣyate '<hi rend="bold">rthaprāptavaditi cediti</hi> | steyānṛtavādayośca vinaiva śāstreṇa pravṛttayorvidhinirapekṣo 'vasthitaḥ pratiṣedha iti kalpyaṃ vidhiṃ bādhate | <pb n="108"/>tasmādānarthakyam | ataḥ paraṃ svārthe naivā ' 'narthakyaṃ pratipādayati | rātriṃdivaṃ dhūmārciṣorapi darśanāt “dhūma evārcireveti” caitadadvayamapi pratyakṣavirodhādavadhāraṇaṃ na saṃbhavati | atha vā yadanena pratipādyate divā 'gnirādityamanupraviśati rātrāvādityamiti tadavadhāraṇaṃ nopapadyate | pūrvoktasya hetorasiddhatvāt | tataścāgnisūryayornaktaṃdivaṃ vyavasthitajyotiṣṭavapratipādanāya stutirapyasatyatvānnāvakalpata ityeṣā vā 'navadhāraṇā | atha vā sūryo jyotiriti prātarayaṃ mantro 'gnirjyotirityeṣa sāyamityeṣā mantrayoravadhāraṇā na sidhyati | atha vā samasto vedaḥ pramāṇamityeṣā 'vadhāraṇā na sidhyatītyabhiprāyaḥ | śāstravirodho dṛṣṭavirodhadvayaṃ punaḥ śāstradṛṣṭavirodha iti yat, sadṛśanyāyāni santi kramabhedena codyate tatparihārasūtrakramabhedānurodhena | na caitadvidma ityārṣeyavaraṇaśeṣo 'bhimataḥ | sa cāyaṃ kriyātatsaṃbandhyanabhidhānāttadviṣayatvenāpramāṇam | na hi brāhmaṇatvājñānasaṃdehaviparyayāḥ kenacidaṃśena karmaṇyupayujyante | na ca pratyakṣaviruddhā stutiḥ saṃbhavati | na ca svatantrabrāhmaṇatvājñānapratipādanena prāmāṇyam | kathaṃ punarayaṃ dṛṣṭavirodho yadā samānākāreṣu piṇḍeṣu brāhmaṇatvādivibhāgaḥ śāstreṇaiva niścīyate | nāyaṃ śāstraviṣayo lokaprasiddhatvādavṛkṣatvādivat | kathaṃ punaridaṃ lokasya prasiddham | pratyakṣeṇeti brūmaḥ | kasmātpunarmātāpitṛsaṃbandhānabhijñāścakṣuḥsaṃnikṛṣṭeṣu manuṣyeṣvanākhyātaṃ na pratipadyante | śaktyabhāvāt | yathā vṛkṣatvaṃ prāgabhidhānavyutpatteḥ | naitattulyaṃ vṛkṣatvaṃ prāgabhidhāyakavyāpārājjātyantaravyavacchinnaṃ svavyaktiṣvanugataṃ śākhādimadrūpeṇa dṛśyate | na tu brāhmaṇatvam | api ca vyutpannaśabdo 'pi nimittāntarādṛte naiva pratipadyate | na copavītādhyayanādi nimittam | varṇatrayasādhāraṇatvāt | adhyāpanādyapi bhinnācārakṣatriyavaiśyapratiyogitvātsaṃdigdham | sarvaṃ ca duṣṭaśūdreṣu sabhāvyamāna<pb n="109" break="no"/>tvādaniścitam | yastvavicāritasiddhameva pratipadyeta sa śuktikāmapi rajataṃ manyamānaḥ krīṇīyāt | naiṣa doṣaḥ | kvaciddhi kācijjātigrahaṇa itikartavyatā bhavatīti varṇitametat | tena yathaivā ' 'lokendriyānekapiṇḍānusyūtiśabdasmaraṇavyaktimahattvasaṃnikarṣākāraviśeṣādayo 'nyajātigrahaṇe kāraṇaṃ tathaivātrotpādakajātismaraṇam | ayaṃ cotpādyotpādakasaṃbandho mātureva pratyakṣo 'nyeṣāṃ tvanumānāptopadeśādyavagataḥ kāraṇaṃ bhavati | na cāvaśyaṃ pratyakṣāvagatameva pratyakṣanimittaṃ bhavati cakṣurādarenavagatasyāpi nimittatvadarśanāt | āntarālikasmṛtivyavahitamapi cendriyasaṃbandhānusāri pratyakṣamityetatsādhitam | na ca yatsahasā sarvasya pratyakṣaṃ na bhavati tannipuṇato 'pi paśyatāṃ na pratyakṣamityetadapyuktameva | stryaparādhāttu durjñāno 'yaṃ saṃbandha iti svayameva vakṣyati | na ca tāvanmātreṇa pratyakṣatā hīyate | na hi yadgiriśṛṅgamāruhya gṛhyate tadapratyakṣam | na ca strīṇāṃ kvacidvayabhicāradarśanātsarvatraiva kalpanā yuktā | lokaviruddhānumānāsaṃbhavāt | viśiṣṭena hi prayatnena mahākulīnāḥ parirakṣantyātmānamanenaiva hetunā rājabhirbrāhmaṇaiśca svapitṛpitāmahādipāramparyāvismaraṇārthaṃ samūhalekhyāni pravartitāni | tathā ca pratikulaṃ guṇadoṣasmaraṇāttadanurūpāḥ pravṛttinivṛttayo dṛśyante | na ca bhartṛvyatirekakṛtena varṇasaṃkaro 'parādhena jāyate | dṛśyate hyaparādhinīmāmapi svabhartṛnimittaḥ prasavaḥ | tadaparādhanimittastu tāsāmaśubhaphalopabhogo bhavennatvapatyānāṃ varṇasaṃkaraḥ | na ca niyogato varṇāntaraireva saha pramādaḥ | savarṇena cotpāditasya naiva varṇāntaratvāpattiḥ | saṃkarajātānāmapi ca punarutkarṣāpakarṣābhyāṃ saptame pañcame vā 'nyataravarṇāpattiḥ smaryate | tatra tvetāvanmātramāgamikaṃ pratyetavyam | na hyayaṃ puruṣeyattāniyamo laukikapramāṇagamyaḥ | tasmātsatyapi sārūpye yathā kenacinnimittena strīpuṃskokilādivibhāgajñānaṃ tathaiva darśanasmaraṇapāramparyānugṛhītapratyakṣagamyāni brāhmaṇatvādīnīti bhavatyajñānavacanasya pratyakṣavirodhaḥ | yeṣāmapyācāranimittā brāhmaṇatvādayasteṣāmapi dṛṣṭavirodhastāvadastyeva na tvācāranimittavarṇavibhāge pramāṇaṃ kiṃcit | siddhānāṃ hi brāhmaṇādīnāmācārā vidhīyante, tatretaretarāśrayatā bhavet | brāhmaṇādīnāmācārastadvaśena brāhmaṇādaya iti | sa eva śubhācārakāle brāhmaṇaḥ punaraśubhācārakāle śūdra ityanavasthitatvam | tathaikenaiva prayatnena parapīḍānugrahādi kurvatāṃ yugapadbrāhmaṇatvābrāhmaṇatvavirodhaḥ | etābhirupapattibhistvayaṃ pratipādyate | na tapaādīnāṃ <pb n="110"/>samudāyo brāhmaṇyam | na tajjanitaḥ saṃskāraḥ | na tadabhivayaṅgyā jātiḥ | kiṃ tarhi mātāpitṛjātijñānāmivyaṅgyā pratyakṣasamadhigamyā | tasmātpūrveṇaiva nyāyena varṇavibhāge vyavasthite māsena śūdrībhavatītyevamādīni karmanindāvacanānyatha vā varṇatrayakarmahānipratipādanārthānīti vaktavyam | pūrvavaccātrāpi kḷptatvātpratyakṣasya kalpyenājñānavidhinā saha vikalpo na saṃbhavati | api ca tatrānuṣṭhānātmakatvādbhavedapi na tvatra vasturūpāṇāmaikātmyenāvikalpyatvāt | ko hi tadvedeti pūrvavadevājñānasaṃśayaviparyayāṇāmanaupayikatvādānarthakyam | niścitavedaprāmāṇyaiśca traividyavṛddhairvijñāyamānatvātsvārthe 'pyānarthakyam | vikalpābhāvaścānantaroktavat || 2 ||</p>
	    </div>
	    <div type="sūtra" n="3">
	      <p>yadi tāvadgargatrirātrabrāhmaṇavedānumantraṇajñānakāle vidyamānayoreva mukhaśobhāvājijanmanoḥ saṃkīrtanaṃ na dharmaṃ prati pramāṇam | atha tvavidyamānayostataḥ svārthe 'pi | vartamānāpadeśācca pratyakṣānupalabdhivirodhaḥ, karmānuṣṭhānayogyapuruṣakaraṇādvidyāsaṃskārasya dīkṣitatīrthasnānādivannirākāṅkṣatvātphalavidhitvaṃ nirākariṣyate | paunaruktyāttarhyatra na vicārayitavyamata āha tena phalavidhitvānnirākṛtasyehā ' 'narthakyārthavādatvavicāra iti | stutyarthatā 'pi cāsatyasya nāstīti vyavasthitameva || 3 ||</p>
	    </div>
	    <div type="sūtra" n="4">
	      <p>anantareṇaiva pūrṇāhutyādiphalavacanāni vyākhyātāni vidhitvābhyupetyavādena tu doṣā<pb n="111" break="no"/>ntaramabhidhīyate | pūrṇāhuteragnisaṃskāratvātpaśubandhasya ca jyotiṣṭomopakārakatvādaśvamedhajñānasya ca saṃskāratvānna tāvatphalavidhitvāvasaraḥ | yadi punariṣyate tato 'nyānarthakyam | samānaphalānyapi karmāṇi yāni parasparānapekṣāṇi kriyante teṣāṃ yathārucyanuṣṭhānānnānyānarthakyakaratvam | pūrṇāhutipaśubandhayostvakṛtayoritarakarmānadhikārāt | prathamaṃ vā niyamyetetyanena nyāyenāvāptaṃ phale nottarakarmānuṣṭhānaprayojanamastīti tadvidhyānarthakyam | tathā ca dṛṣṭānto 'pi tenaiva pathā madhvarthina iti yatrānyaḥ panthāḥ parvatasya tatra gaccheyurapi na tu tenaiva gacchanti | tasmādbhūyasāṃ kḷptānāṃ vidhīnāmanugrahāya varaṃ kalpyānāmevānarthakatvam | na ca phalaviśeṣārthinaḥ parāṇi karmāṇyaviśeṣaśravaṇāt | na hi samānāyāṃ śrutāvapratyakṣaḥ san phalaviśeṣaḥ karmaviśeṣebhyaḥ śakyaḥ kalpayitum | na ca stuti rasatyatvāditi sthitameva || 4 ||</p>
	    </div>
	    <div type="sūtra" n="5">
	      <p>trīṇyapi pṛthivyādivacanānyapratiṣedhabhāginamarthaṃ pratiṣedhanti | antarikṣe divi ca tāvadaprāptatvātpratiṣedhaviṣayatvam | ataśca paryudasitavyābhāvānna paryudāsaḥ | anantarikṣe hyadivi ca pṛthivyāṃ nityaṃ cayanaṃ prāptamiti tadvidhiranarthakaḥ | athāpi nityānuvādastathā 'pyākriyārthatvameva | pṛthivīcayanapratiṣedhaparyudāsau tu cayanavidhyabādhenāśakyau | bādhe ca vidhyānarthakyam | vikalpe 'pi pakṣe bādhaḥ | kāmasaṃyogāccāgnerastyeva pākṣikatvam | durbalaśca pratiṣedhaḥ | pṛthivīparatve sati cayane kalpyatvāt | etadevāsya svayamākulatvam | vidhya<pb n="112" break="no"/>nantarameva hiraṇyaṃ nidhāya cetavyāmiṣṭakābhiragniṃ cinuta etaccā ' 'kulayet | prarocanābudvistu naivotpadyate || 5 ||</p>
	    </div>
	    <div type="sūtra" n="6">
	      <p>sarvopākhyāneṣvanyaparatvāsaṃbhavātsvarūpapratipādanādanityasaṃyogaḥ | sa ca samastavedaprāmāṇye sati kathaṃcidanyathā nīyeta | yadā tu yathaiva pramāṇānāṃ madhye śabdastannāpi ca vedaḥ pramāṇaṃ tathaiva vede 'pi vidhimātraṃ yuktyā kalpyate tadetaraikadeśavadanityārthaikadeśāprāmāṇyaṃ yathāśrutārthagrahaṇādāpannaṃ kiṃ nivāryate | tasmādevamādīnāmanapekṣyārthamadhyayanamātrādeva phalaṃ kalpyam | atha vā yathaitānyupekṣāphalāni tathā tadviṣayaṃ pratyakṣamapi pratipattavyam | atha kasmānmantravadyathāprakaraṇaṃ prayogakāle na prayujyate | prayogarūpasāmarthyābhāvāt | na hi mantrāṇāṃ pāṭhamātreṇa vinayogaḥ kiṃ tarhi tatsāmarthyāt | na cātra tadasti | atha vā yathā teṣāṃ pūrvapakṣe kāryāntarāmāvādrūpamātraṃ grahīṣyate tathā 'trāpyastu | yattu sūtrakāreṇānityatvamuktaṃ tatprāmāṇyāpekṣayā nāprayojyatayā || 6 ||</p>
	    </div>
	    <div type="sūtra" n="7">
	      <p>pūrvapakṣodāhṛteṣveva vākyeṣu siddhānte 'bhidhātavye kimarthaṃ vāyavyavākyamupanyasyate | kecidāhuḥ | samānanyāyatvādidamapi tatra tānyapi cehodāhṛtāni draṣṭavyānīti | yadyapyevaṃ tathā 'pyapūrvodāharaṇamabhiprāyāntaramākāṅkṣati | tadabhidhīyate | pūrvodāhṛteṣu sarvatra svārthāsatyatvamapyāśaṅkyate | tatra kaḥ prathamameva tatpratipādanakleśamaṅgīkuryāditi prāsiddhasvārthasatyatvānāṃ stutidvāraikavākyabhāvena dharmapramāṇaśeṣatvamātrapratipattisaukaryārthaṃ vāyavyavākyopanyāsaḥ | tatra bhāṣyakārāḥ prasiddhenaivaikavākyatvena stutyarthopayogaṃ vadanti | etāvattvatra prathamaṃ vaktavyam | kimarthaṃ rūpabhaṅgena balādekavākyatā puruṣārthatvaṃ vā vedasyocyata iti | laukikavākye tu dṛṣṭatvāditi yadyucyeta tatrābhidhīyate | yuktaṃ loke vākyārthasya pramāṇāntaragamyatvādanyathā 'pi kalpanam | iha tvatyantātīndriyatvādyathāśrutādīṣadapyanyathātve pauruṣeyatvamāpadyeta | loke 'pi ca yāni pramāṇāntarānavagatārthāni <pb n="113"/>āptapratyayamātreṇa śrotṝṇāṃ pramāṇāni bhavanti teṣāṃ naivānyathātvakalpanaṃ labhyate | tatra kecidvadanti | “tulyaṃ ca sāṃpradāyikam” iti yadvakṣyāti tena samasto vedaḥ puruṣārtha iti sādhyate | na hyātmānupakāriṇaṃ santamenaṃ buddhipūrvakāriṇaḥ puruṣāḥ prayatnena dhārayeyuḥ | yadyapi ca keṣāṃcidajñānaṃ bhavettathā 'pyasmatpūrvātikrāntā 'nekaparīkṣakapramādakalpanā niṣpramāṇikā | tasmādyathā yathā puruṣārthatā bhavati tathā tathā bhaṅktvā 'pi rūpaṃ vyākhyāyata iti | na tvetadyuktamiva | kutaḥ, puruṣadhīnaprāmāṇyaprasaṅgāt | yadi hyakṣarānupātto 'pyartho 'smadādibhirevaṃ kalpyate | yasmādvayaṃ prayatnena dhārayāmastasmādasya puruṣarthateti | tathā satyātmaceṣṭitavaśena prāmāṇyamabhyupagataṃ syāt | atha puruṣāntaradhāraṇamucyeta | evamapi tadvaśena tairapyevamanyavaśenetyanāditve 'pi satyandhaparamparānyāyena sarveṣāṃ parapratyayānna kvacitprāmāṇyāvasthānam | sarvatra hyevamayaṃ puruṣo vedeti pratyayo naivamayamartha iti | tena yadyapi teṣu teṣvadhyetṛṣu nūnaṃ puruṣārthaṃ vedaṃ manyanta ityabhiprāyo 'numīyate | tathā 'pi nirmūlatvāttanmātreṇāsiddhiḥ | ato yāvadveda eva puruṣārthatayā sakalamātmānaṃ na pratipādayati tāvadapramāṇam | taducyate | sakalasya tāvadvedasya svādhyāyo 'dhyetavya ityadhyayanabhāvanāvidhīyate | tatra kiṃ bhāvayedityapekṣāyāmadhyayanamityāgatamapi puruṣapravartanāśaktiyuktena vidhāyakenāpuruṣārthasādhyāyāṃ bhāvanāyāṃ pravartanāśaktiprasaktestadaṃśānnirākriyate | tataścādhyayanenetyavirodhātsaṃnidheśca karaṇāṃśe niviśate | tena kimityapekṣite yacchakyata ityupabandhādakṣaragrahaṇamityāpatati | tasyāpyapuruṣārthatvāttena kimiti padāvadhāraṇamityupatiṣṭhate tenāpi padārthajñānaṃ tena vākyārthajñānaṃ tena cānuṣṭhānamanuṣṭhānena svargādiphalaprāptirityetāvati prāpte nirākāṅkṣī bhavati | evaṃ sarvavidhīnāṃ prāk puruṣārthalābhādaparyavasānam | na ca sahasaiva vidhidarśanātsvargādyeva phalaṃ kalpyate | yogyatayā hi yasya yatrānantarabhāvini vyāpāro lakṣyate tadeva tasya kāryamityavadhāryate | tatra yadi tāvattadanusāreṇaiva kiyatyapyadhvani phalamāsādyate tato nāntarā kalpanamarhati | pāramparyaprayojanenāpi śrutavidhyupapattyā 'nyathānupapattilakṣaṇārthāpattyanutpādāt | yatra tvanantaraṃ dṛṣṭaṃ kāryaṃ na svayaṃ puruṣārtho nāpi pāramparyeṇa tamāpnoti yathā homasyā ' 'havanīyaprāptirbhasmasādbhāvo vā tatra tadatikrameṇa sākṣātkarmaṇa evādṛṣṭakalpanā | sarvatra caitallakṣayitavyam | yatra tu vihite phalākāṅkṣiṇi tadanātmakakāryaparamparāyāṃ satyāmāntarālikaṃ kiṃcitkratave puruṣārthāya vā codyate tatra tadeva tatsādhanaṃ pūrvasya tu vidhestadupakārārthatayā paryavasānam | yāni tattaravidheḥ kāryāṇi prāktāni sādhyasādhanabhāvenācoditatvānnāntarīyakatvena kāṣṭhādīnāmiva jvalanādīni pūrvavihitakarmasvavyāpāramātratayā manyavyāni | yatra tu pāramparyajanyaṃ na kiṃcidantarā vidhīyate tatra sarvāṇi svavyāpārīkṛtya vidheyasyaiva svayaṃ phala<pb n="114" break="no"/>sādhanatā | tatra yāni tāvatkḷptakalpayiṣyamāṇapuruṣārthasādhanavidhivākyāni tāni tatpratipādaṃna yāvatsvādhyāyādhyayanavidhinā nīyante paratastu phalavattvaṃ jñātameveti na tadyāvatprāpyante | yāni tu tatprakaraṇe paṭhyante tānyapi tathaivākṣaragrahaṇādikrameṇa svārthāvabodhanaṃ yāvadgatāni na sākṣātkratvaṅgaṃ bhavanti | kutaḥ | kathamityadṛṣṭopāyāpekṣeṇa kratunā dṛṣṭārthatvādakṣarādiṣvanavasajatā tadvihitaṃ karmamātrameva hi prayojanadvāreṇopādīyate nānyat | ataḥ pradhānavākyatulyānyaṅgāni bhavanti | tadvākyāni tu bāhyatarāṇyadhyayanādivat | evaṃ prokṣaṇādivākyānāṃ vrīhyādisaṃskāramātraphalāvasitānāṃ taṇḍulapiṣṭapuroḍāśadvayavadānādibhirvyavahitataraḥ pradhānasaṃbandhaḥ | evamevānārabhyādhītārādupakārakasāmavāyikāṅgavākyāni yojayitavyāni | tatra tvetāvānviśeṣaḥ | yadaprakaraṇasthatvādakṣarāṇyaspṛśatpradhānamarthaireva saṃbadhyate yāni tvādhānādivākyāni tānyapi phalavatkratvaṅgāhavanīyādisaṃskārapratipādanāvasāyīni dūrasthenaiva phalena nirākāṅkṣī kriyante | etena kratvarthakartṛpratipādanadvāreṇopaniṣadāṃ nairākāṅkṣyaṃ vyākhyātam | mantranāmadheyayostu svādhikāre yojanā vakṣyate | tena sarveṣāṃ bhāvanāntargatirupapannā | yattvarthavādānāṃ bhāvanāṃśatrayānantaḥpātitvādagrahaṇamiti | tatrābhidhīyate | satyamatiriktaṃ na gṛhyate | asti tvantargatiḥ | katham | iha hi liṅādiyukteṣu vākyeṣu dve bhāvane gamyete | śabdātmikā cārthātmikā ca | tatrārthātmikayā 'rthavādā nāpekṣyante śabdātmikayā tu grahīṣyante | sā hyevaṃ pravartate | svādhyāyādhyayanavidhinetare sarve vidhāyakāḥ svādhyāyapadopāttaścā ' 'tmā niyujyate bhāvayediti | tatra liṅādīnāṃ prayojakakartṛtvaṃ puruṣaḥ prayojyastena kimityapekṣāyāṃ puruṣapravartanamiti saṃbadhyate | atha tu yogyatayaiva liṅādiviṣayā kriyocyate pravartayediti tataḥ kimityapekṣite puruṣamityeva saṃbadhyate | yadyapi cācetanatvālliṅādiṣvevaṃvidhaṃ prayojakatvaṃ na saṃbhavati tatā 'pi puruṣasya prayojyasya prayojakatvānupapattestadgatacaitanyadvāreṇa vidhāyakānāṃ prayojakatā | yadi caivaṃ na kalpyeta naivaiṣāṃ vidhāyakatvavyapadeśo bhavet | atha kenetyapekṣite pūrvasaṃbandhānubhavāpekṣeṇa vidhivijñāneneti saṃbadhyate | kathamiti prāśastyajñānānugṛhīteneti | kuta etat | buddhipūrvakāriṇo hi ṣuruṣā yāvatpraśasto 'yamiti nāvabudhyante tāvanna pravartante | tatra vidhivibhaktiravasīdati tāṃ prāśastyajñānamuttabhnāti | tacca puruṣārthātmake phalāṃśe sarvasya svayamevānuṣṭhānaṃ bhavatīti prasiddhatvānna vedādutpadyamānamapekṣyate | sādhanetikartavyatayostvapravṛttapuruṣaniyogācchāstrameva prāśastyapratipādanāyā ' 'kāṅkṣyate | tatpunaḥ kena kriyeteti sādhanāpekṣāyāṃ yadi vi phalapadena nivartyeta praśasto 'yaṃ bhūtiphalatvāt | atha vā vidhinaiva sarvadoṣāśaṅkāvinirmuktavedavihitatvāditi | atha vā viśiṣṭadravyadevatetikartavyatāyuktatvāditi | tatra phalapadādīnāmarthāntaropayogātpunaranyatrāpyupayogo na yujyate | <pb n="115"/>vidhyuttarakālā ceyamākāṅkṣā pūrvaṃ ca phalapadādiniveśaḥ | tasmādapi na tairnivartyate | lakṣaṇā caitebhyaḥ kalpyate | na ca śrautārthasaṃbhave sā yuktā | yugapaccobhayavṛttivirodhātprāśastyaparatve phalādīni na syuḥ | na hyanyaśāstre satyupāyamātratvenopāttānāmekāntena pāramārthikatvamiti vakṣyate | ata eva cārthādgamyamānamanyaparatvācchabdānāṃ na prāśastyaṃ prayojanaṃ bhavati | na hi yadyatpratīyate tattacchāstraphalamavasīyate | yathā pūrvo dhāvatītyukte yadyapyaparo gamyate tathā 'pi na kāryeṇa yujyate tadvatprarocanā gamyamānā 'pi na kāryāntaropayuktaśāstrārthatvenāvatiṣṭhate | anyathānupapattyā ceyaṃ tebhyaḥ kalpyeta | sarvapramāṇapratyastamaye cānyathānupapattirbhavati | pramāṇābhāvaśca yaḥsarvaprakāraṃ prayatamānasya sa pramāṇam | tadyadi kenacidupadeśena vā 'tideśena vā na lapsyāmahe tato darvihomanyāyena vidhyuddeśasyaiva dve śaktī kalpayiṣyāmaḥ | atha tu kenaciddūrasthenāpi setsyati tatastadanusārastāvatkartavya ityevaṃ sākāṅkṣo vidhirāste | <hi rend="bold">tathā vāyurvai kṣepiṣṭhā</hi> devatetyevamādyapi svādhyāyādhyayanavidhinā puruṣārthatayopanītaṃ yacchakyate tatkuryādityupabandhācca sahasaiva tenāsaṃbadhyamānamapuruṣārthatvena ca pūrvavadakṣarādiṣvaparyavasyadbhūtānvākhyānavākyārthaṃ yāvadbhūtam | tatrāpi tu sākāṅkṣameveti yastena lakṣyamāṇaḥ sādhanānurūpasādhyotpattidvāreṇa kṣipradevatāsādhyaṃ karma kṣiprameva phalaṃ dāsyatīti prāśastyarūpo 'rthaḥ so 'nantarapravṛttavidhyuddeśākāṅkṣitatvātpuruṣārthe dvāratāṃ śaknoti pratipattumiti parigṛhyate | so 'yaṃ naṣṭāśvadagdharathavatsaṃprayogaḥ | evaṃ ca na prarocanā 'nyakṛtā karmāṅgam | na cārthavādapadaiḥ prayojanāntaraṃ sādhanīyamityāmnānasāmarthyādubhayorniyamaḥ | etena pratiṣedhāpekṣitadveṣasiddhayaṃrtha nindāpadasaṃgatirvyākhyātā | tatrāpi hi na dveṣādṛte vidvānnivarttate | dveṣaścāpraśastapratyayādhīnotpattiḥ | na cāpraśastajñānaṃ nākārādibhiḥ padaiḥ praśastāpraśastānabhidhānena niṣedhatatphaletikartavyatāmātraparyavasitaiḥ śakyamavalambitumityananyaprayojananindāvākyagamyameva bhavati | ataścaikavākyatvasiddhiḥ | nityaṃ ca vidhipratiṣedhayoḥ krameṇa vākyaśeṣāḥ stutinindānirṇayahetavo bhavanti | na hi stutininde nāma vyavasthite nindārūpāsu stutiṣu stutirūpāsvapi ca nindāsu viparyayadarśanāt | yathā vakṣyati nahi nindā nindyaṃ nindituṃ pravartate api tu vidheyaṃ stotumiti | tathā traiyambakavākyeṣu <hi rend="bold">“yadabhighārayettadrudrāyā ' 'sye paśūnnidadhyāt”</hi> iti stutamapyabhidhāraṇaṃ nā ' 'śrayiṣyate ninditamapi cānte vidhidarśanādabhighāraṇameva praśastaṃ bhaviṣyati | saṃdigdhastutinindānāmapi ca prakramādeva nirṇayo yathā vakṣyati na vayaṃ ninditānaninditānvā 'surānvidmaḥ | kadāciddhi yasmādasurānapyeṣā vaśīkṛtyā ' 'nayati kriyā tasmānnūnaṃ praśasteti stutiḥ syāt | atha vā vidhvaṃsakāsurāgamananimittatvādaśobhaneti nindā | tatrānte sāmavidhānāttatpraśaṃsārthamṛcāṃ nindeti gamyate | sarvatra <pb n="116"/>ca kiṃcitpadaṃ stauti nindati cetarāṇi tvekavākyatayā tādarthyaṃ pratipadyante | yatrāpi tādṛśaṃ padaṃ na syāttatrāpi lakṣaṇā lakṣitalakṣaṇā vā 'nyathānupapatterāśrayaṇīyā | vidhipratiṣedhayośca stutinindābhyāmavinābhāvādanyataradarśanenetaradanumāya vākyaṃ pūrayitavyam | evaṃ bhāratādivākyāni vyākhyeyāni | teṣāmapi hi śrāvayeccaturo varṇānityevamādividhyanusāreṇa puruṣārthatvānveṣaṇādakṣarādi vyatikramya dharmārthakāmamokṣādharmānarthaduḥkhasaṃsārasādhyasādhanapratipattirupādānaparityāgāṅgabhūtā phalam<note><p>dharmādīnāṃ sādhyānāṃ sādhanapratipattiriti vigrahaḥ | dharmādicatuṣṭayasādhanapratipattirupādānāṅgabhūtā | adharmādicatuṣṭayasādhanapratipattiḥ parityāgāṅgabhūtetyarthaḥ |</p></note> | tatrāpi tu dānarājamokṣadharmādiṣu kecitsākṣādvidhayaḥ kecitpunaḥ parakṛtipurākalparūpeṇārthavādāḥ | sarvopākhyāneṣu ca tātparye sati śrāvayediti vidherānarthakyātkathaṃcidgamyamānastutinindāparigrahaḥ | tatparatvācca nātīvopākhyāneṣu tattvābhiniveśaḥ kāryaḥ | vedaprasthānābhyāsena hi vālmīkidvaipāyanaprabhṛti bhistathaiva svavākyāni praṇītāni | pratipādyānāṃ ca vicitrabuddhitvādyuktamevaitat | iha kecidvidhimātreṇa pratipadyante | apare sārthavādenāpare 'lpenārthavādenāpare mahatā | sarveṣāṃ ca cittaṃ grahītavyamityevamārambhaḥ | tatra tu kecidvidhipratiṣedhāḥ śrutimūlāḥ kecidarthasukhādiṣu lokamūlāstathā 'rthavādāḥ kecidvaidikā eva kecillaukikā eva kecittu svayameva kāvyanyāyena racitāḥ | sarve ca stutyarthena pramāṇam | ye tu vākyaśeṣatvaṃ na pratipadyante te 'pi kecitsvayameva śrūyamāṇagandhamādanādivarṇakaprabhṛtayaḥ prītiṃ janayanti | ye tu yuddhavarṇakāste sarveṣāṃ śūrāṇāṃ bhīrūṇāṃ cotsāhakarāḥ pārthivānāmupayujyante | yatra tu na kiṃciddṛṣṭamupalabhyate tatra viśiṣṭadevatādistutidvāramadṛṣṭaṃ kalpanīyamityeṣā dik | <hi rend="bold">vidhyuddeśenaikavākyatvāditi</hi> | kecidāhuḥ | <hi rend="bold">kimarthā stutiriti cetkathaṃ roceta no 'nuṣṭhīyete</hi>tyevaṃ stutinindābhyāṃ pravṛttinivṛttipratipādanaṃ liṅādibhiścābhidhānamatastulyārthatvam | na ca tulyārthānāṃ samuccayaḥ | tatra ye tāvadarthavādarahitā liṅādayastadrahitāścārthavādāsteṣāṃ yathāviṣayaṃ vyavasthitaṃ nivartakatvaṃ pravartakatvamaviruddham | yatra tu dvayasaṃnipātastatrānyatareṇa kṛtārthatvādavaśyāvaheye 'nyatarasminbhūyasāmanugraho yuktaḥ | tyajedekaṃ kulasyārtha itivadvidhipratyayaḥ parityajyate | kevalaprakṛtiprayogābhāvāttadanugrahārthaprarocanālabdhavidhitvānuvādena pravartate | yathā <hi rend="bold">satrādudavasāya pṛṣṭhaśamanīyena yajeranniti</hi> ktvāpratyayasiddhapravṛttyanuvādakatvaṃ vakṣyate | tasmādvāyavyaśvetālambha ityetāvanmātraṃ viva<pb n="117" break="no"/>kṣitam | sa eva ca vidhyuddeśaḥ phalādisaṃbandhottarakālaṃ stūyata ityeta<hi rend="bold">dbhūtikāma ityevamanto vidhyuddeśa</hi> ityanena kathyate | anyathā punaruddeśagrahaṇamanarthakameva syāt | sūtroktena tu vidhinaikavākyatvaṃ na saṃbhavatītyatikramya tadviṣayaḥ parigṛhyate | tathā cā ' 'ha—<hi rend="bold">nāyamabhisaṃbandha</hi> iti | vidhividheyasaṃbandhaniṣedhena stutistutyasaṃbandhaṃ vivakṣitaṃ vadati <hi rend="bold">yatastato bhūtiriti</hi> | saiva ca bhūtinimittasya yojanā | <hi rend="bold">bhinnāvimāviti</hi> pūrvoktau saṃbandhāvabhidhatte | <hi rend="bold">kimarthā stutiriti cediti</hi> | pratyayaścedutkhātastenāvidhīyamānasya kiṃ stutyeti | atha vā yadanayā sādhyate tatpratyayenaiva setsyatīti manasi kṛtvā vadati | ācāryastūtkhāte 'pi pratyaye 'rthavādādeva tadarthāvāptimubhayasaṃbhave cārthavādānugrahaṃ matvā ' 'ha—<hi rend="bold">kathaṃ roceteti</hi> | itaraḥ praśnābhiprāyaṃ vivṛṇoti | prāgeva siddheḥ <hi rend="bold">stutivacanamanarthakamiti</hi> | <hi rend="bold">nahīti</hi> granthacchedaḥ | sarvatrāvāntaravākyāni mahāvākyeṣvapramāṇaṃ mahāsaṃkhyāsvivāvāntarasaṃkhyā bhavanti | tānyeva tu yadā kevalāni prayujyante tadā nirapekṣatvādbhavanti pramāṇam | yathā paṭo bhavatīti | na ca kadā<hi rend="bold">cidetāvanmātreṇa</hi> samāpternairākāṅkṣyadarśanātsarvatra nairākāṅkṣyam | yogyapadāntarānuccāraṇena hi sarvavākyāni paryavasyanti | itarathā punaḥ śrutapadātirekeṇāpi nipuṇadṛśāṃ bhavatyevāpekṣā | sā cānupalabdhyā nivartate | tathā ca yatropalapsyante tatraikavākyatāṃ gamayiṣyante | anyathā hyasau taduccāraṇe 'pi na syāt | tadiha mahāvākyena vinā 'vāntaravākyaṃ pramāṇaṃ tatsadbhāve tu netyetadāha—<hi rend="bold">yadā na stutipadānīti | nanvevaṃ satīti</hi> | yatra mahāvā<pb n="118" break="no"/>kyāvāntaravākyayoḥ phalaṃ bhidyate yathā paṭabhavanarāgabhavane, tatrevaṃ yuktamiha tvanatiriktārthasya sataḥ kimavāntaravākyanirākaraṇameva mahāvākyasya yuktaṃ phalam | tadetadāha— <hi rend="bold">yasmin satyavidhāyakamavāntaravākyaṃ bhavati mā bhūttanmahāvākyamiti | satyaṃ vinā 'pi teneti</hi> | yo nāma vedasya kartā syātsa evaṃ paryanuyujyeta laghunopāyena siddhe kiṃ mahāvākyamāśrayasīti | tadabhāvānna paryanuyogaḥ | parihārapathagrāmagamanavacca śramātirekamātraṃ syānnārthānavāptiḥ | dṛṣṭaṃ caivaṃjātīyakeṣu gauravāśrayaṇam | yathā tamevārthaṃ khamityetāvatā sidhyantamākāśaprabhṛtibhirabhipalanti na ca jāḍyaṃ labhante tathā 'tra liṅādibhirapi sidhyantamarthavādebhyo gṛhṇata iti | śakyate cedamiha vaktuṃ yathaivānekopāyaprasaṅge mantreṇa smṛtaṃ kriyamāṇamabhyudayakāri bhavati tathā 'nyenāpi vidhisiddhāvarthavādapratipāditāvidhivihitamiti | <hi rend="bold">nanu satsvapi stutipadeṣviti</hi> | yatra laghumupāyamanupādāya gurūpāya āśrīyate tatra tathā 'pi bhavedatra tu pūrvameva laghutara āśritaḥ samarthataraśca tasmādyathaiva prayukte khaśabde nā ' 'kāśādayastadānīmeva prayujyante tathā 'tra vidhau sati stutirnā ' 'śrayitavyeti | tatrottarasākāṅkṣatvātstutipadānyanarthakāni syuriti | bhavantviti cet | noktena nyāyenārthavattvādavivakṣitārthatā yukteti | dvayasaṃbhave hi pratyakṣādekavākyatvādarthavādānugraho yukta iti | <hi rend="bold">nanu satsvapī</hi>tyanena gatārthatvānnanu <hi rend="bold">nirapekṣā</hi>dityavaktavyam | taducyate | tatrārthavādaparityāgāyoktamidānīṃ tu bhavatu nābha stutisaṃbandhaḥ samastasya pūrvasyāpi tu svarūpāvagato vidhisaṃbandho na bādhitavyaḥ | athāsya kva cidapi śaktirapahriyate tataḥ pratiprasavahetvabhāvātsarvatrāśaktatvaprasaṅga iti | tadabhidhīyate | bhavatu pūrvasya vidhiśaktirna tviyaṃ kvacidbādhitetyanyatrāpi bādhyate | kadā<pb n="119" break="no"/>cidāvirbhūteti sarvatrā ' 'virbhavati | yatra tvarthāntarastutyādi nopādīyate tatrā ' 'virbhūtā śaktiḥ kāryamārabhate | yatra tvapavādabhūtaśaktyantarābhivyaktistatra vākyabhedaprasaṅgātpūrvā tirodhīyate | praśnottaratvenāyaṃ pūrvokta eva vākyabhedaḥ parāmṛśyate | tasmādaikārthyātprarocanayaivātra vidhiriti | <hi rend="bold">prarocayamānā anuṣṭhātṝṇāmiti</hi> | “rucyarthānāṃ prīyamāṇaḥ” iti saṃpradānatvaṃ kasmānna bhavati | prarocayateḥ prakṛtyantaratvāditi cenna | tatrāpi rucisaṃbandhānapahravāt | atha sāmānyavivakṣayā ṣaṣṭhyucyate | sā 'pyupātte viśeṣe durlabhā | tasmādanuṣṭhātṝṇāṃ kriyāyā iti saṃbandhaḥ kebhyaḥ prarocayamānā ityapekṣite 'rthāttebhya eveti gamyate | atha cānuṣṭhātṝṇāmupakariṣyantīti saṃbandhaḥ | <hi rend="bold">kriyāyā</hi> iti pañcamī kriyāto 'pi hi ta eva prarocakā iti | atha vā kriyārthamiti ṣaṣṭhyarthaḥ kalpyaḥ | <hi rend="bold">kaṃcidarthaṃ stuvantīti</hi> śatrantaṃ kaṃciditi vidheyaṃ tatsaṃbandhinaṃ vā kaṃcidvā vidadhati kriyāṃ tatsaṃbandhinaṃ vā tacca stutidvāreṇetyupapannaṃ pratyayoddhāreṇārthavādaprāmāṇyam | idaṃ tu vyākhyānaṃ nānumanyante | yadi hi pratyayotkhātiḥ syāttataḥ kena stutirākāṅkṣyeta na tāvacchabdabhāvanākathaṃbhāvo 'sti | yā 'pi kasmādityapekṣā kalpyeta sā 'pi vidhītikartavyatāviṣayaiva tadanugrahārthatvāt | śabdāntaravyapadeśamātraṃ tu bhidyate | sā 'pi ca niyujyamānasyaiva puruṣasya bhavati na kriyāmātraśravaṇāt | na hi vāyavyaśvetālambha ityukte kartavyatā 'kartavyatokteḥ prāk praśasto 'praśasta iti vā 'pekṣyate | tadanapekṣitaṃ ca śrutimātreṇaiva vadanto nārthavādāḥ pratipādayanti | na ca dhātvarthena saha kasyacitsaṃbandho 'pekṣā vā vidyate | sarvasya bhāvanāgāmitvāt | bhāvanā tu pratyayoddhāreṇāpanītā kimapekṣeta | tasmāttadgatāṃśatrayocchedānna bhūtiḥ phalaṃ na yāgaḥ karaṇaṃ na vetikartavyatā kācitsyāt | ukte 'pi ca prāśastye kasmādityanapekṣitatvātpraśasto 'yamityetāvanmātre 'vadhṛte praśastatvādityanucyamāne kartavyatābuddhirnaiva syāt | bhavantī vā tanniṣṭhā bhavetpraśasto 'yaṃ kartavyaḥ paṭo raktaḥ kartavya itivat | akalpite vidhāvānarthakyameva syāt | pratyakṣaṃ ca vidhimutsṛjya pāramparyalakṣaṇayā 'rthavādebhyaḥ parigṛhyata ityapūrvā vācoyuktiḥ | na <pb n="120"/>caitatkalpanāvasaro 'styanyataḥ siddhatvāt | anukto hi sannarthavādādeva vidhiḥ kalpyeta yadyanyathā nopapadyeta | pratyakṣapratyayopapannatvānnānyathānupapattistathā 'rthavādo 'pi yadyupākhyānādiṣviva prarocanāyāṃ niṣprayojanaḥ syāttato dūraṃ nīyeta | yathoktena tu nyāyena prarocanopayogānnānyatra gacchatītyavaśyakartavyā ca prarocanā yadyanyataḥ sidhyettato 'rthavādānnāpekṣeta | sā 'pi tvananyagatikatvāttamevā ' 'śrayati | sarvatra ca vaidike 'rthe 'rthāpattyā śabdaḥ kalpyeta tato 'rthasiddhistena prarocanayā vidhiśabdaḥ kalpyeta nārthaḥ, tatkalpanāvelāyāṃ ca yathaindravāyavādivākyeṣu somena yajetetyasminnupatiṣṭhamāne nānyayajikalpanā tathaivā ' 'labhetetyanenānyānumānapratibandhaḥ | tulyārthayośca bādhavikalpau bhavataḥ pratyayārthavādayoḥ punaratyantabhinnānugrāhyānugrāhakārthaviṣayatvenārthabhedātsamuccaya ityekavākyatā | yadi ca pratyayotkhātiḥ syāttataḥ kartṛsaṃkhyopagrahaviśeṣāvagatakriyāphalasvārthaparārthatvādyucchedaprasaṅgaḥ | syādetat | vidhitvamātramavivakṣayitvā śeṣavivakṣayā kartṛsaṃkhyādilābha iti | etaccāśakyaṃ yatastadarthamapyupāttaḥ pratyayaḥ sāmarthyādvidhitvaṃ vadatyeva | pratītasya ca dvayyevāvivakṣā vidhyasaṃsparśo vā grahaikatvavadanuvādakatvaṃ vendriyakāmahomavat | na tāvadvidheravidhitvaṃ nāma kiṃcit | nāpyanuvādastasyāmavasthāyāmaprāpteḥ | na hyevaṃ saṃbhavati yo 'yaṃ vāyavyaśvetālambhaḥ kartavyaḥ sa praśasta iti | bhavati tvevaṃ kartavyaḥ praśastatvāditi | yattūdavasānīyavaditi tatrāpi ktvāvaśena vidhipratiṣedhāvanapekṣya kriyāmātrākṣepād vidhitvamāśritamevetyadṛṣṭāntatā | yadi ca vidhyavivakṣā syāttataḥ pratyāsatterdhātvartha eva sādhyāṃśe nipatediti niṣphalatvaṃ syāt | tasmātsūtrāvināśenaiva vidhinaikavākyatvam | tathā ca bhāṣyakāraḥ | savidhikameva <hi rend="bold">bhūtikāma ityevamanto</hi> vidhyuddeśa ityāha | anyathā dhātvartha ityevāvakṣyat | na cāsya kriyāmātratayā vidhyuddeśatvaṃ śakyate vaktum | tasmātpratyaya eva vidhyabhidhāyitvādvidhyuddeśaḥ | vidhyarthena tvekavākyatvāsaṃbhavātsūtrātirekeṇoddeśagrahaṇam | <hi rend="bold">bhūtikāma ityevamanta</hi> iti ca phalādisaṃgatyuttarakālaṃ stutyavasarapradarśanārtham | nanvevaṃ sati vartamānāpadeśeṣvanākāṅkṣaṇādarthavādā na saṃbadhyeran | evamevaitat tathā 'pi tu pramāṇāntaraprāptyabhāvātkvacitprayogavacanena kvacitpañcamalakāreṇa | athavā śrutavartamānānyathānupapattyā kalpite vidhitve 'rthavādasaṃgatiḥ | yatrāpi kevalārthavādadarśanādeva vidhitvaṃ tatrāpyanyathānupapattimātraṃ śaraṇam | saṃbhavantyāṃ tu gatau nātigauravaṃ yuktamiti | yastvasminpakṣe vākyabhedaḥ saṃbandhadvayāśrayaṇāditi sa ālabheta praśastatvādityekaprasaropapatteḥ parihṛtaḥ | vidhīyamānasyaiva hi stutyākāṅkṣetyavairūpyādupapannaṃ tantratvam | yadi caivaṃvidhaiḥ saṃbandhabhedairvākyaṃ bhidyeta tataḥ sādhyasādhanetikartavyatāsaṃbandhairapi bhidyeta | <pb n="121"/>tasmā<hi rend="bold">nnāyamābhisaṃbandho<note><p>nāyamabhisaṃbandho vivakṣita ityādi, bhidyetetyantabhāṣyasyāyamarthaḥ—bhūtikāma ālaṃbheta kasmādyato vāyuḥ kṣepiṣṭhetyanena yaḥ sārthavādakasya vidhyuddeśasya vidhistutisaṃbandharūpo viśiṣṭo 'rtho darśitaḥ, nāyaṃ vidhyuddeśamātreṇa vivakṣitaḥ kiṃ tu sārthavādakeneti | tarhītyayaṃ bhidyetetyanenānveti | ālabheteti madhyapratīkena vidhyudeśopalakṣaṇam | yatastato bhūtirityarthavādasyopalakṣaṇam | tathāca viśeṣyaviśeṣaṇarūpabhinnāvibhāvarthau vidhyuddeśārthavādābhyāṃ pratipādyamānau yadyekena vidhyuddeśena pratipipādayiṣitau tarhi gauravalakṣaṇo vākyabheda iti | </p></note> vivakṣita</hi> ityādibhāṣyamevaṃ netavyam | na pūrvatraiva sāṅgavidhiparyavasānaṃ vivakṣitam | vidhitvādidvāraprarocanākalpanāyāmatigauravanimittādvākyabhedāt | <hi rend="bold">kimarthā stutiriti</hi> | pūrveṇaiva prarocanā 'pi siddhetyābhimānāt | <hi rend="bold">kathaṃ roceteti</hi>—vidhyanugrahakathanam | <hi rend="bold">nanu prāgiti</hi>—pūrvābhiprāyavivaraṇam | <hi rend="bold">na</hi> hīti | stutyabhāve tasya śaktidvayamagatyā ' 'śrīyate na saṃbhavantyāmapītyetanna tadā bhūtikāmasya vidhiḥ samāpyata ityāha—<hi rend="bold">yathā paṭa</hi> iti | gatārtham | <hi rend="bold">vidhiśabdena tadā prarocaneti</hi> vivṛtaṃ kāryanānātvaṃ vidhistutyoḥ | <hi rend="bold">nanvevamiti</hi> | asti cetprarocayitumapi śaktiḥ kasmādanyadapekṣyata iti | <hi rend="bold">satyamiti</hi> | tasmādvidyamāne tasminnāvidyamāne yo 'rthaḥ sa gamyate | kaścāsau | <hi rend="bold">stutiḥ prayojanaṃ tayoḥ</hi> | na tasyaiva pūrvasyāpītyarthaḥ | stutiviṣayopakalpanācca vidherapi stutiprayojanavyapadeśaḥ | na hi nirviṣayā stutirupapadyate | arthavādābhāve tvagatyā kevalo 'pi gauravamaṅgīkariṣyati | <hi rend="bold">nanu satsvapīti</hi> | pūrvavadeva vyākhyeyam | <hi rend="bold">ato 'smādvidheriti<note><p>yato vākyaśeṣo 'to vidheḥ—vidhisaṃbandhino 'smādvākyaśeṣādvidheyasya stutimavagacchāma ityarthaḥ | natvanena bhāṣyeṇa vidhireva stutipratipādaka ityupasaṃhriyate | pūrvagranthavirodhāpatteriti |</p></note></hi> | idānīṃ ṣaṣṭhī, vākyaśeṣasaṃbandhādita evāsya stutimavagacchāmo na svata ityarthaḥ | <hi rend="bold">nanu nirapekṣādapīti</hi> | yadi kvacidanitikartavyatākasya vidheḥ pravartanaśaktiḥ kasmādanyadapekṣate tena satsvapyanādaraḥ syāt | ācāryastu sopahāsamāha yatrāsau kevalaḥ prayujyamāno nirapekṣastatraṃ bhavatu na kaścidvirodhaḥ | iha tu na tatsaṃbhavaḥ sākāṅkṣaiḥ padāntarairākṣiptatvāt | vākyaṃ hyekamekasyaiva saṃbandhasya vidhāyakaṃ tatra yadi dvau vidhyuddeśa eva kuryāttathā sati bhidyeta | vidhyuddeśotthāpitānāmevaiṣa hi guṇo bhavatīti prarocanāṃ darśayati | tasmādvidhinaikavākyatvāttadanugraheṇārthavanto 'rthavādā iti || 7 ||</p>
	    </div>
	    <div type="sūtra" n="8">
	      <p>caśabdavyākhyānārthaṃ paricodanopanyastā | ānarthakyamevāstviti tannaiva | kutaḥ | pūrvoktena nyāyenārthasyāvagamyamānatvāt | atha vā tannetyavacchidyaivamarthāvagamādityukta<pb n="122" break="no"/>prakāraparāmarthaḥ | kiṃ ca tulyaṃ ceti yojanā | saṃpradāyānugrahārthaṃ dharmajātam | tatsaṃbandhasmaraṇāt | svargādyasaṃyogācca | na cāsya prayojanavatsaṃnihitādhyayanaparityāgenānyārthatve pramāṇamasti | saṃpradāyāṅgatve 'pi cāvighnasyā ' 'kāṅkṣitatvāt | tādarthyasmaraṇāccāvighnārthatvam | na hyanyatkalpyamānaṃ svādhyāyetikartavyatānuguṇaṃ bhavati | yadi tāvatsvargaḥ kalpyeta tataḥ puruṣārthatvamevā ' 'padyate | atha punaḥ kratuphalasiddhirevaṃ paṭhite vede bhavatīti | evamapi dūrasthopakāritaiva | tasmātsaṃpradāyasyākṣaragrahaṇaṃ sādhayato niyamajātamanugrāhakam | na ca niṣprayojanasyāvighnena kāryaṃ varaṃ tādṛśasya vighnamevotpannaṃ yena kleśo 'pi tāvanna syāt | yataste saprayojanairvidhivākyaistulyamevā ' 'driyante | tenāvaśyaṃ tadvadeva prayojanavantyapīti | niyamasmṛteśca vedamūlatvādvedakṛta evāyamādaraḥ | sa ca prayojanavattvādṛte nopapadyata iti prayojanavattvamapi sāmānyenānumāyā<hi rend="bold">rthādvā kalpanaikadeśatvā</hi>diti | sāmarthyato 'rthavādānāṃ stutirnāma prayojanaviśeṣo labhyate | <hi rend="bold">smaraṇaṃ ca dṛḍhamitye</hi>tadevā ' 'ha | atha vā yadevedaṃ granthasmaraṇaṃ paripālanātmakaṃ tenādhyetṛpuruṣaprayojanavattvābhiprāyapratipattipūrvakaṃ prayojanavattvānumānam | saṃbhāvyate ca kutaścidvākyādiyaṃ pratipattiriti nāpramāṇam | anyathā hi niṣprayojanānyetānīti kecitparityajyārthavādānvidhimātraṃ pratipadyeran | tatra dṛḍhasmaraṇameteṣu na syāt | asti tu tat | tasmānna pramādapāṭhaḥ | tataścārthavanta iti | tulyaṃ ca sāṃpradāyikamityasyāparā vyākhyā | saṃpradāyaḥ prayojanaṃ yasya vākyasya yena pravartitaḥ saṃpradāyastasmātsvādhyāyo 'dhyetavya ityetatsvādhyāyatvāviśeṣādvidhyarthavādayostulyamataḥ prāguktena nyāyena prāk puruṣārthāsiddheravasthātuṃ na labhyata iti śaktyanusāreṇa sthitamarthavādānāṃ stutyarthatvamiti || 8 ||</p>
	    </div>
	    <div type="sūtra" n="9">
	      <p>uktadoṣaparihāro 'taḥ param | śāstradṛṣṭavirodhikā yā 'trānupapattirvidhikalpanāyāmuktā<pb n="123" break="no"/>tāmasmatpakṣamaprāptāṃ manyāmahe | athavedaṃ stutivyākhyānaṃ tāmanupapattimaprāptamiti vyākhyeyaṃ yeṣāṃ hrasvaḥ pāṭhaḥ | prayoge hyanuṣṭhāṃne rodanavapotkhananadiṅmohasteyānṛtavādādīnāṃ kalpyamāne virodhaḥ syāt | asmākaṃ tu punarya eṣāṃ śabdānāṃ śrauto 'rthaḥ sa naiva vivakṣitaḥ | na cādhyāhārādibhirvidhiḥ kiṃ tarhi stutimātraṃ vivakṣitam | na ca tadvirudhyate tasmādupapadyeta | atha vā <hi rend="bold">śabdārthastviti</hi> vidhāyakaśabdānugrahārthaḥ sannayamarthavādo na svārthānuṣṭhānena saṃbadhyate prayogamaprāpto 'prayogabhūtastasmādupapadyeta | trayo 'tra pāṭhāḥ | aprāptāṃ cānupapattimityatra manyāmaha iti vākyaśeṣaḥ | aprāptaṃ cānupapattimityaparastatrāsmadvayākhyānamityadhyāhāraḥ | aprāptā cānupapattirityaparastatrāsmatpakṣe vijñeyeti || 9 ||</p>
	    </div>
	    <div type="sūtra" n="10">
	      <p>yatra tāvadvidhistutyorekaviṣayatā tatropapadyatāṃ nāma, saṃbandhe viṣayanānātve tu kathamiti | guṇādityāha | yatkriyāyāḥ saṃbandhini stotavye tatsaṃbandhyantaraṃ stūyate atha vā yadvikāre prakṛtisaṃbandhini vidhānārthaṃ stotavye tatsaṃbandhyantaraṃ prakṛtiḥ stūyate tatra taddvāreṇāpi loke vede ca stutisiddheḥ prakārāntaratā | tasmādadoṣaḥ | etasyāstu stuterarthamupariṣṭādvakṣyati | śāntābhiradbhiḥ saṃbaddho vikāraḥ śāntiheturbhavanyajamānasya kaṣṭaṃ śamayatīti | guṇavādasūtreṇa śuddhenaiva tāvadrodanādyudāharaṇatrayaparihāraḥ | śeṣasutrāṇyapyetaduktopapādanārthatayā saṃbhantsyante | tatrodāhṛtānāṃ gauṇatānimitaṃ kiṃcidihaiva vakṣyate paraṃ <pb n="124"/>tu tatsiddhisūtre | so 'rodīditi sākāṅkṣatvenaikavākyatā vidhistutyoḥ pratyavayavaṃ kathyate | sa iti prakṛtāpekṣaḥ | kutaḥ | tatpratyayāt | taddhi prakṛtaṃ pratīyate | atha vā tacchabdasya prakṛtagrāhitvaṃ prasiddham | sa ityukte tacchabdapratyayātsa evārthaḥ | evaṃ tasya yadaśru tadrajatamiti saṃbandhaḥ | sarvā ceyamuparitanasya nindāgranthasyopapattiriti tadanantaraṃ tadabhidhānamupapadyate | ko 'sau granthastaṃ darśayati | yo barhiṣi rajataṃ dadyātpurā 'sya saṃvatsarādgṛhe rodanaṃ bhavediti | kena hetunā tadevaṃ bhavatīti tadupapādyate kāraṇānurūpatvātkāryasya rodanaprabhavarajatadānādrodanotpattistasmānna deyamiti sakalamadānasyopapattiriti | nindayā taccheṣatvamarthavat | guṇavādastu śabdālambanaṃ rudraśabdotthāpitāvijñānavaśena rodanasāmānyato 'dṛṣṭakalpanā | aśruṇaśca śauklyādyadi nāmaitatkaṭhinaṃ bhavettato rajatasadṛśaṃ bhavedityutprekṣya tatprabhavanindā | dhanatyāgenātyantodārasyāpi gṛhajanaḥ pīḍyata iti tatsāmānyādvā rodanopanyāsaḥ | evaṃ yena kenacidālambanena nindāvijñānotpattiḥ pratiṣedhopakāriṇīti mukhyārthābhāve 'pyadoṣaḥ | evaṃ vapotkhananādivākyayojanā | svātmavapotkartanenāpi hi viśiṣṭaprayojanārthaṃ karmāṇi <pb n="125"/>kriyante kimuta bāhyadhanatyāgeneti stutiḥ | yathā netramapyuddhṛtyāyaṃ dadātīti loke 'pi tyāginaṃ stuvantīti | vṛttāntaparyavasāyī ca vedastatra prāmāṇyamapratipadyamānaḥ stutau satyatvānnānyatrānveṣaṇamarhatīti niṣprayojanopākhyānasatyatathā nārthaḥ | śabdabhāvanāṅgaṃ vā 'rthavādāḥ | sā ca pravṛttirvijñānamātreṇaivopayujyate nārthena | arthātmikāryā tu sarvatrāvisaṃvādaḥ siddha eva | athocyeta, asadanvākhyānena stutinindātvamiti sutarāṃ tatra pratīyate | kāmaṃ paramārthe vaktāro bhavanti kā 'tra stutirnindā vā satyamevaitaditi | asatye tu yasmādanyatra duṣṭamapyavadhṛtamiha guṇavantamiti bravītyato nūnaṃ me prarocayati tathā guṇavantaṃ santaṃ nindati nivartayitumiti | tataścaivaṃ viditvā yo yasyānatikramaṇīyastadanurodhena sa tathā pravartate | vedaśca pramāṇamiti sthitam | tena pravṛttinivṛttyanugrahaṇīye svasaṃvedye 'rthe puṃsaḥ praśastāpraśastajñāne bhavataḥ | iha te vedenotpādite | tasmāttadanurūpaṃ vyavahartavyamiti loke 'pi yāṃ kriyāṃ phalāntarayuktāṃ medhādihetutvenā ' 'ptāṃ manyante tasyāṃ kaṃcitpravartayantastadabhipretaṃ saubhāgyādiphalamasatyamapyupanyasya niyuñjate | tatpravṛttaścetaro 'pi kriyāśrayaṃ phalaṃ prāpnoti | yadyapi ca pratipattā jānāti naitadatra pāramārthikaṃ phalaṃ madabhiprāyānusāreṇaitai<note><p>ṇaivaitairiti ‘ga.’ pustake |</p></note>rupanyastaṃ sarvathā tvapuruṣārthe māṃ na pravartayanti tadasatyaṃ nāmaitatkimapyanyadavāpsyāmīti jñātvā 'nutiṣṭhati | evaṃ vede 'pi vidhinā tāvatphalamavagamitamarthavādāstvasatyena nāma prarocayantu na tadgate satyāsatyatve kiṃciddūṣayataḥ pravartanamātropakāritvāt | yattu parastādbhaviṣyati tadvidheruparigatamiti niścitya naiva vidvāṃso na pravartante | tasmādupākhyānāsatyatvamatantram | na hi śuktikādṛṣṭasatyarajato yadi rajatāntaraṃ taddeśe labhate tato 'bhisaṃdhīyate | śuktikāvattu kiṃcidālambanaṃ śrutisāmānyamātreṇa sarvatra yojanīyam | yatheha mahābhūtāni prajāḥ <pb n="126"/>pāntīti prajāpatitvenocyante | vāyvādīnāṃ yathāsaṃkhyena madhyavartinaḥ sārāvṛṣṭyādayo vapāstāmagnāviti tenaiva krameṇa vaidyute vṛṣṭimārbīse śarīrāntarvartini vāyumantaścaratvasāmānyādraśmiṃ laukike tadāpyāyanāttasya | tato 'ja iti bījādīnāṃ sāmānyenānāditvādajatvaprasiddheḥ | tamālabhya prāpya prajāḥ paśūnāpnoti | sarvaprajānāṃ vrīhyādipariṇāmaprabhavatvādityālambanam | etasmiṃstu prakrame satyaṃ sālambanatā kiṃ tu stutitvameva hīyate | ataḥ stutitvātyāgenaiva svārthasatyatāṃ varṇayāmaḥ | mantrārthavādetihāsaprāmāṇyātsṛṣṭipralayāviṣyete tatra sṛṣṭyādau prajāpatireva yogī tasminkāle puṇyakarmodbhavābhyupagamena paśūnāmabhāvātsvamāhātmyenā ' 'tmana eva paśurūpamabhinirmāya vapotkhananādi kṛtavāṃstato 'samāpta eva karmaṇi tūparaḥ paśurutthita itīdṛśamidaṃ karma pratyāsannaphalam | evaṃ ca mahatā yatnena prajāpatinā caritamiti sarvaṃ satyameva | pratisṛṣṭi cartuliṅganyāyena tulyanāmaprabhāvavyāpāravastūtpatternānityatāprasaṅga iti | karmasu kauśalena dīvyantīti devā ṛtvijaḥ, te devayajanādhyavasānānantaraṃ darśapūrṇamāsayoranabhyastaṃ saumikaṃ karmarāśimālokya kathamaviditaṃ kariṣyāma ityākulībhāvasāmānyāddiṅmohābhidhānam | tathā ca loke kartavyatāsu diśo me paribhramantīti vaktāro bhavanti | tatra tadvyudāsenāditiyāgaḥ praśasyate kathaṃ tu taddravyudasanam | avadhāraṇāvakāśadānāt | yāvaddhi prāyaṇīyāyāṃ prākṛtāni samabhyastāni karmāṇi kriyante tāvaditareṣu bhaviṣyatsu praṇidhānaṃ bhavati anyathā sarvasminnaprākṛte niravakāśatvādanavadhāraṇaṃ syāt | tenā ' 'dityenaivaitajjñāpitamiti mohāpanayena stutiḥ || 10 ||</p>
	    </div>
	    <div type="sūtra" n="11">
	      <p><pb n="127"/>iha sarvaṃ kriyamāṇaṃ manasā saṃkalpya vācā cābhidhāya kriyate tadatyantāntaraṅgabhūtayorapyanayordūreṇa hiraṇyādūnatvaṃ steyānṛtavādayogāditi | yā nindā tanmātraparyavasāyinī sā niṣedhaphalā bhavati | vidhiparā tu stutyarthā jāyate | tadupapādanasya dṛṣṭārthatvāt | yathā vakṣyati na cedanyaṃ prakalpayetprakḷptāvarthavādaḥ<note type="reference"><ref cRef="MīSū:10.8.4">jai. (10 | 8 | 4)</ref></note> syāditi || 11 ||</p>
	    </div>
	    <div type="sūtra" n="12">
	      <p>tasmāddhūma eveti divā 'gnirādityaṃ gacchatītyasyopapattitvena | tadidaṃ kimarthamucyate | miśraliṅgāgnihotramantravidhistutyartham | kathaṃ punaragnirjyotirjyotiragniḥ svāhā sūryo jyotirjyotiḥ sūryaḥ svāhetyanayormiśraliṅgatvam | yadā viviktāvevāgnisūryau devatātvenopalabhyete | ke cidāhuḥ | agnirjyotirityatra jyotiḥśabdaḥ sūryavācī sūryo jyotiriti punaragnivācī tenobhau miśraliṅgāviti | tadayuktam | jyotiḥśrutestejaḥ sāmānyavācitvenobhayatra sāmānādhikaraṇyenopapatteḥ | anyataraparyāyaśca sannitaratra na prayujyeta | na hi yo yatparyāyaḥ sa tenaiva saha prayujyate | sūryavācī sanprātarmantre na prāpnoti | agnivācī sāyaṃmantre | tasmādudāharaṇaṃ bhrāntilikhitamitīmāvudāhartavyāvagnirjyotirjyotiḥ sūryaḥ svāhā sūryo jyotirjyotiragniḥ svāheti | tadvidheśca stutiḥ prathamavihitakevaladevatyamantraparyudāsena miśraliṅgavidhānopapattiriyamucyate | yadanayormiśratvaṃ divā 'gneranupraveśānnaktaṃ cā ' 'dityasyeti kevalejyā na yukteti | asminnapi tu vyākhyāne paryudasanīyatvenaiva pūrvamantrodāharaṇam | itarautu stutibhāginau miśraliṅgābhidhānādeva jñāsyete iti noccāritāviti bhāṣyaṃ neyam | atha vobhayoḥ kevalamiśraliṅgayormadhye paṭhito 'yamarthavādaḥ | <pb n="128"/>tatra ubhayadevatyayoranyā praśaṃsā, itarayoḥ punariyaṃ, yasmāddivā 'gnirādityaṃ gacchati tasmātsūrya eva tadā jyotiḥ | evaṃ naktamagniratastau vyavasthitāveva yaṣṭavyāviti stutiḥ | kathaṃ tu dhūma evetyavadhāraṇā | dūrasthairbhūmnā divā dhūma eva gṛhyate rātrāvarciriti kenacidaṃśena stutyālambanam || 12 ||</p>
	    </div>
	    <div type="sūtra" n="13">
	      <p>pravare pravriyamāṇe yajamāno <hi rend="bold">vadeddevāḥ pitara</hi> ityādi | tatpraśaṃsārthamuktamabrāhmaṇo 'pi bāhmaṇo bhavati pravarānumantraṇeneti | tatra prasiddhabrāhmaṇatvānāmeva brāhmaṇyalābho niṣprayojana iti tadupapattyarthamuktaṃ na caitādvidma iti | jñāyamāne tvajñānavacanaṃ durjñānatvāt | yatsusvenājñānaṃ tadajñānameva | tacca stryaparādhanimittam | satyapi ca stryaparādhe yadi mātureva kṣetriṇo vā putraḥ syāttatastayoḥ prasiddhajātitvānnaiva durjñānatā bhavet | tayorapyevamevaṃ tatpūrvajayorityanādinyāyena jātiradhāryetaiva | yatastu mātā bhastrā pituḥ putra iti smartṝṇāṃ darśanaṃ janayituśca nānājātitvopapattistena varṇasaṃkaraḥ | vede 'pi cāpramattā rakṣata tantumenamiti jātivicchedadarśanaṃ stryaparādhe kartṛputranimittamevopapadyate | anyathā hyaparirakṣyamāṇe 'pi naiva svajātitantuvicchedo bhavet | tenāsti praśaṃsāvakāśa iti | nirūḍhabrāhmaṇyapravarasaṃkīrtanāttatprabhavo 'yamiti jñānādbrāhmaṇaḥ kṛto bhavatīti stutiḥ || 13 ||</p>
	    </div>
	    <div type="sūtra" n="14">
	      <p>yattadānīmevotpadyate tadākālikam | tacca sarvalokasyābhimataṃ na yaccirabhāvi | tasmātpravargyakāle dikṣvatīkāśakaraṇaṃ prāgvaṃśasya praśasyate | taddhi sadyaḥphalaṃ dhūmakleśānanubhavāt | itarattu karmajanyaṃ satkadācidbhaviṣyati | kastadveda śāstramātragamyaṃ hi <pb n="129"/>tat, idaṃ tu sarvapratyakṣam | tadapekṣayā ca jñāyamāne 'pyajñāyamānavacanamitarapraśaṃsārtham- | pāṭhāntaramākālikaḍādyantavacana iti | akālikamiti vā pāṭhaḥ | kāla iti loke viprakarṣa ucyate | tatra bhavaṃ kālāṭhṭhañiti ṭhañi kālikaṃ na kālikamakālikam || 14 ||</p>
	    </div>
	    <div type="sūtra" n="15">
	      <p>adhyayanavidhiśeṣatvādaphalavidhiḥ sanyathāvijñātamukhaśobhāvājimattvānuvādo vijñāyate | na caika eva prakāro mukhaśobhāyāḥ saṃsthānaṃ ramaṇīyatā lāvaṇyaṃ ceti | strīviṣayaṃ hyetat | viduṣāṃ punaḥ padavākyanyāyodgāri mukhaṃ śobhate tenā ' 'tmanā mukhyayaiva vṛttyā śobhate | putraśca vājavānvrahmavarcasadvāreṇa | athāpi gauṇatā tathā 'pi stutiparatvādadoṣaḥ || 15 ||</p>
	    </div>
	    <div type="sūtra" n="16">
	      <p>saṃskārakarmatvānna phalavidhiḥ | stutestvālambanaṃ nimitte naimittikavadupacārāt | sarvakāmanimittānāṃ karmaṇāṃ sāmānyasādhanabhūtānagnīnavāpnotītyarthaḥ | sūtraṃ caivaṃ yojyate | sarvakāmanimittaiḥ karmabhirāhitāgnitvādidānīmadhikṛta iti vaktavye satyādhikārikaṃ sarvatvaṃ stotumavāptāvupacaritam | nanu cā ' 'kāśagamanasurakanyālābhādayo 'tyantāsantaḥ sarvaśabdena vaidikeṣu karmasu nimittadvāreṇāpi na śakyante 'nuvaditumataḥ punaḥ sūtramucyate | yathaivaudanādiṣu sarvaśabdo 'dhikṛtāpekṣatvānna trailokyaṃ gṛhṇāti tathā 'trāgnikarmādhikṛtaphalagrāhī bhaviṣyatītyadoṣaḥ || 16 ||</p>
	    </div>
	    <div type="sūtra" n="17">
	      <p><pb n="130"/>taccaitatsamānasvargādiphaleṣvagnihotrādiṣūpayokṣyata ityupanyastaṃ sādhanānurūpatvātsādhyānām | sarve hi kāmāḥ pūrṇāhutyā 'vāpyamānāḥ stokastokāḥ prāpyante | tatra phalabhūmārthinaḥ karmāntaravidhirarthavānbhaviṣyatīti sthite codyate | yuktaṃ loke kṛṣyādiphalānāṃ pratyakṣāvagatatvātsādhanānurūpaṃ janma | pūrṇāhutyādiṣu tvatyantaśāstrādhīnatvādaviśeṣaśrute phale kiṃmūlā viśeṣakalpanā | na hyagnihotrajyotiṣṭomasvargayoḥ kaścidviśeṣaḥ śrūyate | na cānumānamīdṛśe viṣaye samartham | tadabhidhīyate | vidhisāmarthyādevedaṃ siddham | katham | yadi hyalpānmahataśca karmaṇaḥ samaṃ phalaṃ jāyeta tato 'rke cenmadhu vindetetyanenaiva nyāyenālpena siddhe mahati na kaścitpravarteta | tatra vidhiśaktibādhaḥ syāt | avihataśaktistu san arthādvā kalpanaikadeśatvāditi<note type="reference"><ref cRef="MīSū:1.4.20">jai. (1 | 4 | 20)</ref></note> vidhireva phalādhikyamaṅgīkaroti | ato yathā viśvajidādau phalasadbhāvaḥ pramāṇavānevamiha tadviśeṣa iti | kiṃ ca</p>
	      <lg>
		<l>karmaṇāmalpamahatāṃ phalānāṃ ca svagocaraḥ |</l>
		<l>vibhāgaḥ sthānasāmānyādaviśeṣe 'pi codite ||</l>
	      </lg>
	      <p>yathaiva kramāmnātānāmaṅgāṅgināṃ prathamasya prathamaṃ dvitīyasya dvitīyamiti viniyogavyavasthā tathaiva karmagocare 'lpasya karmaṇaḥ parimāṇasāmānyena phalagocare 'lpamevopatiṣṭhate | madhyamasya madhyamaṃ mahato mahaditi sthānameva viniyojakam | smaraṇamapyevameva | cāturmāsyasomeṣu ca phalārthavādo <hi rend="bold">yadā 'gnihotraṃ juhotyatha daśa gṛhamedhina āpnotyekayā</hi> rātriyetyārabhya nyūnāgnihotradaśasaṃvatsaraprayogādibhirekadarśapūrṇamāsādiprayogāvāptivacanaṃ karmālpatvamahattvakṛtaṃ phalabhedaṃ darśayati || 17 ||</p>
	    </div><!-- sūtra !-->
	    <div type="sūtra" n="18">
	      <p>yathaiva vāṅmanasayornindā hiraṇyastutyarthā tathā śuddhapṛthivīniṣedhaḥ prakḷptāvarthavādaḥ syādityevaṃ hiraṇyanidhānastutyartho na pratiṣedhamātraphalaḥ | nāntarikṣe na divītyaucityena śuddhapṛthivīniṣedhasamarthanāyaiva yathā 'ntarikṣe divi vā cayanaṃ na prasiddhaṃ tathā hiraṇyarahitāyāṃ pṛthivyāmiti stavanam | anityasaṃyogo gatārthaḥ paraṃ tu śrutisāmānya<pb n="131" break="no"/>miti | prayojanaṃ rātrisatre pūrvapakṣe svargaḥ phalaṃ syāditi siddhānte tvarthavādasthameva phalam || 18 ||</p>
	    </div><!-- sūtra !-->
	    <trailer>ityarthavādādhikaraṇam |</trailer>
	  </div><!-- sūtra !-->
	  <div type="adhikaraṇa" n="2">
	    <head type="toc">audumbarādhikaraṇam</head>
	    <div type="sūtra" n="19">
	      <p>evamānarthakyopākhyānādipratiyogiṣvarthavādeṣu vyākhyāteṣvidānīṃ vidhipratiyogino vicāryante | kutaḥ saṃśayaḥ | pūrvatra hi svārthānupayogitvena dūralakṣitastutigrahaṇamaṅgīkṛtam | tatsaṃbhave tu stutirapyanarthakatulyā ' 'padyate | vidhyaṃśaśca na kathaṃcanānyasmātsidhyati | prarocanā punaḥ kathaṃ cidvidhyuddeśādapyupapadyata ityuktaṃ purastāt | api ca pradhānaṃ vidhiraṅgaṃ stutistatra pradhānaviśeṣaṇasaṃbhavinastadgāmitvameva yuktam | samāpte ca vidhyuddeśe 'rthavādaḥ pravartate tatprakramāvasthāyāmeva tu bhāvanāṃśāḥ saṃnipatanti | viśeṣeṇa tu phalaṃ prāthamyaprādhānyābhyāmityādi manvāno 'pūrvatvāditi vadati | tadapekṣayā ca stutimātramanarthakaṃ manyate | nanu caivaṃjātīyakaḥ phalavidhirutārthavāda iti vicāraścaturthe 'pi <hi rend="bold">dravyasaṃskārakarmasviti<note type="reference"><ref cRef="MīSū:4.3.1">jai. 4 | 3 | 1</ref></note></hi> bhaviṣyati | ato neha prastotavyaḥ | tatra kecidāhuḥ | anena gatārthatvāttatraivaiṣa paryanuyogo yujyate na tvidaṃ punaruktamiti | satyamevaṃ yadi tu tatkālapratīkṣaṇātkiṃcitparihārāntaraṃ labhyate 'tastatrānvicchema | atha punarihaiva śakyate vaktuṃ tathā satīdānīmapyucyamāne mando doṣa iti | atrāpare vadanti tena phalavidhitvanirākaraṇamātramiha tvarthavattvāya tvarthavādaḥ syāditi tatra vakṣyati tadvidhitvanirākaraṇamātraparameva draṣṭavyam | tadayuktam | yatastena phalavidhitvātpracyāvitānāmānarthakyaprasaktau pūrvādhikaraṇenaiva stutyarthatā sādhitā | tathā ca darśitaṃ śobhate 'sya mukhamityādiṣu | kecitpunarāhuḥ | yuktaṃ vāyurvai kṣepiṣṭhetyādīnāṃ stutitvam | ūrjo 'varuddhyā iti punaryathā phalavidhitvātpracyāvyate tathaiva visaṃvādena stutitvādapīti kāmaṃ vidhirbhavatu yena kālāntarabhāvitvena kathaṃ cidvisaṃvādo nivartata ityārambhaḥ | tadapyayuktam | api ca vede vyaktamasaṃvāda iti hyabhyuccayaheturanuruktaḥ syāt | adhikaraṇaśarīraṃ tu tadeva | visaṃvādo 'pi ca guṇavādastvityanena na kaścidaparihṛtaḥ | punarapi ca tāvanmātramevottaraṃ bhaviṣyati | tasmādvidhirvā syādityaviśeṣopādānāccaturthe ca phalaśrutigrahaṇādihāśeṣadravyaguṇakriyādividhisarūpāstatra phalavidhisarūpā evodāharaṇamityapare | tathā ca <pb n="132"/>vidhiścānarthakaḥ kvacitprakaraṇe ca saṃbhavanniti cāpsuyonirvā aśvo 'psujo vetaso yo vidagdha iti codāhriyate | anyathā phalavidhimātropanyāse tadasaṃbaddhameva syāt | ihāpi tasya tāvadviśeṣaviṣayatvādidamagatārthaṃ bhavet | anena tu sāmānyataḥ sarvaviṣayāvarodhinā tatpunaruktameveti vyavasthayā kecidudāharanti | atra dravyādividhīneva tatra phalavidhīneva bhāṣyakārodāharaṇamatantrīkṛtyodāharaṇāntaraṃ dātavyamiti | atra vadāmaḥ | kimadhikaraṇadvayamavaśyārabdhavyaṃ yenaivamudāharaṇavyavasthā ' 'śrīyate na hyudāharaṇabhedādadhikaraṇaṃ bhidyate | mā 	      bhūdyathāvyavasthite 'pi khādiraudumbaratvabhedādapaunaruktyam | nyāyaviṣayatvena tvadhikaraṇānāṃ tadbheda evāpaunaruktye hetuḥ |</p>
	      <p>dravyādividhayo 'pi na sarve vicāritāḥ | kecittatsiddhisūtre | kecinnivītādyadhikaraṇeṣu | parakṛtipurākalpadvāreṇānye ṣaṣṭhe | yadṛcā stuvata ityādayo 'rthaikatvādvikalpa iti
	      navame | jartilagavīdhukavidhisarūpā daśame | ataśca na punaruktatā mahāndoṣa ityeva vaktavyam | atha vaikasyaiva nyāyasya kvacitkaścidaṃśaḥ śodhyata iti punarārambhaḥ | spaṣṭaṃ vā viṣayanānātvamevaṃ varṇanīyam | sarvavidhisarūpāṇāṃ kevalavidhitvanirākaraṇenārthavādatvamiha siddham | yastu caturthe punarārambhaḥ so 'rthavādakalpite vidhau phalākāṅkṣāvelāyāmanyārthopāttamapi kratuprayogavacanāttadeva saṃnihitataraṃ kḷptasaṃbandhasya ca viśeṣamātraṃ sukaram | itarathā saṃbandhastadviśeṣaścopakārakatvaṃ kalpanīyamiti rātrisatrapratiṣṭhādivatphalavidhitvamapīti pūrvapakṣābhiprāyaḥ | kathaṃ citprayojanāntare labhyamāne naikasyānekārthatā yuktā tasmādarthavādatvameveti siddhāntaḥ | etena nivītādyadhikaraṇāni vyākhyātāni | atha vaudumbarādhikaraṇapūrvapakṣaṃ kṛtvā cintāstāḥ pratyetavyāḥ | vidhitvābhyupagamena hi kasya śeṣaḥ kratoḥ puruṣasya vetyādi vicāryeha siddhenārthavādatvenopasaṃhāraḥ | tathā parakṛtipurākalpayoḥ kiṃ tadgotrāṇāmuta sarvapuṃsāmiti cintitam | evamūhabādhaprasaṅgena navamadaśamagatā cintā, tatsiddhisūtre tu guṇavādanimittamātrakathanam | atha vā phalavidhāveva yatra bhedena stutiphalapadāni bhavanti tadihodāharaṇam | yathā 'traivorgudumbara ūrkpaśava ityetaireva stutiḥ | ūrjo 'varuddhayā ityanena phalamiti | yatra punastāvanmātreṇaiva phalaṃ vā stutirvā vaktavyeti bhavati te caturtha iti | athavā tatra parārthatvāditi hetuvyapadeśātprasiddhena ca hetunā vyavahārādye vijñātapārārthyāsta udāharaṇaṃ yathā yasya parṇamayī juhūriti | atra hyavaśyaṃ juhvanuvādena parṇamayītvaṃ vidhātavyaṃ svātantryeṇa phalasaṃbandhāśakteḥ | sarvatra <pb n="133"/>hi guṇaḥ phalāya codyamānaḥ kaṃcidāśrayamapekṣate | na ca prakaraṇamantareṇā ' 'śrayaprāptiḥ | tadiha yadi parṇamayītvena phalaṃ bhāvayediti vacanaṃ vyajyeta kimāśritenetyapekṣāyāṃ kiṃ saṃbadhyatām | juhūriti cenna | vākyabhedaprasaṅgāt | sā 'pi ca prākkriyālābhānnaiva nirākāṅkṣī bhavati | na ca kriyāsaṃbandhe pramāṇamasti | tasmādanirvahaṇādetadvacanavyaktiparityāgenetarāśrayaṇam | tatra ca juhvā juhotītyasyāḥ prakaraṇe nirjñātaprayojanātvādavihitajātiviśeṣāyāstadākāṅkṣāyāṃ satyāṃ yāvadeva parṇatvajātirupanītā tāvadavijñātaprayojanāvasthatvādaṅgatāṃ pratipadyate | tataśca nirākāṅkṣībhūtāyāstasminneva vākye phalakalpanānimittaṃ nāstīti yuktamarthavādatvam | iha punarvaikṛtapaśuprakaraṇe śrūyamāṇamaudumbaratvamudāhriyate | na ca tasya prasiddhaṃ pārārthyaṃ yena caturthādhikaraṇaviṣayatā bhavet | katham | atra hi na tāvadaprāpte yūpe jātividhānaṃ śakyam | tatprāptiścedavaśyaṃ kḷptopakāraprakṛtakhādiratvādinaiva nirākāṅkṣeṇa bhavitavyam | tatkuto jātyantarasya tādarthyena vidhirataḥ phale vidhānam | yā 'pi cā ' 'śrayāpekṣā sā 'pi prākṛtakarmasaṃbandhicodakaprāptayūpagrahaṇānnivartata ityavighātaḥ | tena prāgeva pārārthyātphalasaṃbandhaprasaktiravaśyaṃ nyāyāntareṇa nirākartavyetyetadadhikaraṇārambhaḥ | idamaparaṃ matam | audumbaravākyaṃ juhvādivākyaṃ cobhayamubhayatrodāharaṇam | kathaṃ, bhāvanāṃśāntaravicārādapaunaruktyam | sādhyasādhanasaṃbandhastāvaddvayorapi yogyatvenopāttayoravakalpate nānyathā | tatra caturthe sādhanāṃśayogyavicāramanādṛtyābhyupetya vā kevalasādhyāṃśavicāraḥ kimīdṛśena kāmaśabdopavandharahitena vartamānaphalasaṃbandhābhidhāyinā phalatvaṃ śakyate gamayituṃ na veti vicāraḥ | iha punaḥ sādhyāṃśamanādṛtyābhyupetya vā kevalasādhanāṃśavicāraḥ | kimīdṛśena vidhivibhaktirahitena dravyaguṇakriyāḥ kaṃcitprati sādhanatvena pratipādyante neti | yacca yadātmanā pratipāditaṃ bhavati tatpratiyogiviśeṣāpekṣaṃ satpadāntarādyupāttena tena saṃbadhyate | tatra sādhyamityavadhṛte pariśeṣādavaśiṣṭaṃ sādhanaṃ gamyate | evaṃ sādhanāvadhāraṇe 'pīti dvāvapyaṃśau svarūpeṇa nirūpayitavyau | tadiha sādhanāṃśe vicāryamāṇe yo nāma phalāṃśasya saṃsparśaḥ sa caturthe siddhaḥ prasaṅgāddhetutveneti mantavyaḥ | tathā yastatra sādhanāṃśaparāmarśaḥ sa iha siddhastatra prasaṅgādityapunaruktam | nanvevaṃ sati vidhyuddeśacinteyamityarthavādādhikaraṇena na saṃbadhyate | naiṣa doṣaḥ | tadvaśenaivārthaparicchedāt | yadi hyasau vidhīyamānatayā pūrveṇāvagatastato nārthavādatvamatha stutyarthatayā tato 'rthavādatvamiti | tatra pūrvapakṣābhiprāyaḥ | sarvathā sādhyasaṃnidhāne yadu<pb n="134" break="no"/>ccaritaṃ tadākāṅkṣāvaśena tādrūpyeṇānupāttamapi sādhanaṃ bhavati yathaiva yāgenetyanuditaṃ saṃbadhyate tathaivaudumbareṇeti | tatra vidhiḥ kiṃ kuryātpuruṣaṃ pravartayet | sa ca phalārthitayaiva pravṛtta iti kiṃ vidhinā | atha vā prayogavacanavihitasya phalasaṃbandhamātramanena kriyate | pañcamo vā lakāro vidhāsyati | arthavādaikadeśo vetyuktameva | tasmādūrjo 'varuddhyā iti tādarthyacaturthyaivaivaṃ kāmaśabdādapi sphuṭataraṃ phalamupāttamiti tasminnaudumbaratāvidhiḥ | na tu phalasya vidhānamiti grahītavyaṃ bhāvārthādhikaraṇe phalavidhiniṣedhāt | ūrgudumbara ityataḥ stutirityavirodhaḥ | tasmānmukhyavidhisaṃbhave lakṣaṇayā na stutiḥ pratipattavyeti || 19 ||</p>
	    </div>
	    <div type="sūtra" n="20">
	      <p>loke tāvadbuddhipūrvakāriṇaḥ puruṣā mātrāmapi na niṣprayojanāṃ prayuñjate, tatra ca kretavyeti vihite bahukṣīrādibhirguṇaiḥ stutiḥ pravṛttiviśeṣanimittatvenā ' 'śrīyate | na ca kṣīrādayaḥ phalavidhayaḥ pratyakṣaviṣayatvādataḥ stutiḥ | evaṃ vede 'pi | śrutyasaṃbhavācca lakṣaṇāparigraha ityadoṣaḥ || 20 ||</p>
	    </div>
	    <div type="sūtra" n="21">
	      <p>nāyaṃ dṛṣṭāntaḥ stuteḥ pramāṇāntarāvagatyapekṣatvālloke tatsaṃbhavādupapattiḥ | vede tvaviditavādatvānna śraddadhīran | atha vā loka eva yadyaviditaṃ kaścidvadettadā naiva śraddadhīran | pūrvavacanādiveti | vidhyuddeśādiva | atha vā vaidharmyopamā | yathā 'dhigatapūrvavacane śraddadhate naivamaviditavāde | na coktimātreṇaite bahukṣīrādayaḥ prarocayante kiṃ tarhi viditatvādeva | vede tvarthavādāsatyatvena vidhau jātāśaṅko na pravarteta | atha vā yo vidha<pb n="135" break="no"/>mutkramyārthavādaṃ prārthayate nūnamasya vidhāvaviśrambhaḥ | tatra cedanāśvāso 'rthavāde kutaḥ pratyaya iti | api ca vede vyaktamasaṃvādo vaṃrtamānenorjo 'varodhaneneyaṃ stutirna ca tadasti | tatrāvidyamānabahukṣīrasaṃkīrtanavadetatsyāt | svarūpatastāvadudumbare 'nnatvaṃ pakṣadharmeṇāprasiddham | anvayāprasiddheśca hetutvāprasiddhiḥ | na hi yadyadannaṃ sa sa yūpa iti loke vede vā prasiddhamityasaṃbaddham | tasmādasaṃvādādvaraṃ vidhireva kiṃ stutyā saṃvādāpekṣiṇyeti || 21 ||</p>
	    </div>
	    <div type="sūtra" n="22">
	      <p>ūrgudumbara ityādi tāvadūrjo 'varuddhyā ityasyopapattitayaikavākyabhūtaṃ na vicchinnaṃ stāvakam | na hyannamudumbara ityukte puruṣaṃ prati praśastatā gamyate | ūrjo 'varuddhyā iti tu prarocayati | tadupapattiritareti saṃgacchate | tasmātkṛtsnena phalaṃ prarocanā vā | tatra yadyapi tāvalliṅādiḥ syāttathā 'pi sutarāmarthavādatayā gṛhṇīyāt | kimuta vartamānāpadeśo yo vidhisiddhayarthameva | prakaraṇācca yāgopakāre prayojane labhyamāne kimityavācakāṃtphalaṃ kalpayiṣyāmaḥ | prakaraṇaṃ vākyena bādhyata iti cenna | avirodhāt | yadi hyekāṃśagrāhitvena vākyaprakaraṇe saṃnipatetāṃ tathā sati bādhaḥ syāt | iha tu prakaraṇamaudumbaratāvidhiṃ guhṇāti so 'pyūrgudumbara ityādilabhyāṃ prarocanām | tatra tadviśiṣṭaudumbaratvagrāhiṇaḥ prakaraṇasya ko virodhaḥ | tasmātphalavidhisāmarthyābhāvātprakaraṇābādhena niveśasaṃbhavo nātikramitavyaḥ | prarocanā 'pi ca vākyaśeṣādupapadyamānā nārthāpattyā vidhyuddeśādeva kalpitā bhaviṣyati | anyatra vidhirapi hi tāvattāṃ kalpayeta | iha tu sa svayameva duḥsthitaḥ kiṃ prarocanayā kariṣyatīti | na ca stutyupayuktasya punaḥ phale 'pi pratiṣṭhādāviva vyāpāro yujyate | rātrisa<pb n="136" break="no"/>trāṇāṃ hyananyaparatvādgurvyapi kalpanā ' 'śrīyate | atra tu prakaraṇādasti prayojanasiddhirityuktam | jātiviśeṣasya ca yogyatayaiva kāṣṭhāṅgatvaṃ prasiddhaṃ na phalārthatā | yūpaśabdo 'pi ca karmāviṣṭakāṣṭhavacana ityupanītamātrameva gṛhṇāti | ataśca prasiddhe pārārthye 'rthavādatā | yattu yūpe nirākāṅkṣo jātiṃ pratīti śaravadbādho bhaviṣyati | na cābādhaprakāro 'sti | kāmyapakṣe 'pi tadabhyupagamāt | etāvāṃstu viśeṣaḥ | tava puruṣārthatvādbhinnaviṣayeṇa satā kathaṃcitprasaṅgalabhyasamānāśrayatvena, mama tūbhayoḥ kratvarthatvātsamānaviṣayeṇeti | na cātra jātau phalāya vidhīyamānāyāṃ dadhna iva homa āśrayo manasi viparivartate | yo hi paśuyāgaḥ prakṛtaḥ sa tāvadayogyaḥ | paśuniyojanaṃ ca yūpadvāreṇa yogyaṃ tadapi saha yūpenāprakṛtam | <hi rend="bold">na cānarthakyāttadaṅgeṣu iti<note type="reference"><ref cRef="MīSū:3.1.8">jai. 3-1-8 |</ref></note></hi> pradhānādavatīrya tadaṅgamāśrīyate | yo hi pradhānopakāritvena śrūyate sa tadaṅge 'pi sthita upakarotītyevaṃ kalpyate na tviha tathā | atra hi prādhānyāṃśabhājā guṇenā ' 'śrayaḥ prārthyate | tatra pradhānaṃ saṃnihitaṃ tadyadi na yogyaṃ tato vacanavyaktyantaramāśrayitām | na cāvataraṇaṃ saṃbhavati | na cānenaiva vākyenā ' 'śrayo dīyate | vākyabhedaprasaṅgāt | dvau hi saṃbandhau tadā syātāṃ guṇaphalasaṃbandhastadāśrayasabaṃndhaśceti | yugapaccaudumbaratāphalayūpau pratyupādīyamānoddiśyamānā virūpā syāt | athobhayoddeśena vidhīyate tathā 'pi phalānanuraktā yūpena saṃbadhyeta yūpānanuraktā ca phalena | yattu vinaiva vidhāyakātsvecchayaiva pravartiṣyāmaha iti svacchandena saha nāsti vidhivādaḥ | puruṣārthaphalatvaṃ tu na prāgvidheḥ sidhyati saṃnihitataraudumbaratvādisādhyāṃśāvarodhāt | yattu prayogavacano vidhāsyatīti na puruṣārtheṣu tasya śaktiḥ | <hi rend="bold">asaṃyuktaṃ prakaraṇāditi<note type="reference"><ref cRef="MīSū:3.3.4">jai. 3-3-4 |</ref></note></hi> vakṣyati | yadi tu tena vidhīyate siddhaṃ karmārthatvam | pañcamalakārarūpaṃ tu vartamānāpadeśena saṃdigdham | tasmādvartamānaphalābhidhāyitvāccaturthe caivaṃkāmaśabdarahitasya phalavidhitvanirākaraṇātpradhānaphalamevedaṃ prarocamāyai saṃkīrtyata iti yuktam | sarvatra ca stutiparatvāttadupā yeṣu satyāsatyānveṣaṇaṃ vyartham | jñānamātraupayikatvāt | guṇavādena ca saṃvādāt sādhanatve 'pi ca prītisādhanatvena tṛptihetutvena vā saṃvādaḥ || 22 ||</p>
	    </div><!-- sūtra !-->
	    <div type="sūtra" n="23">
	      <p><pb n="137"/>yadi caivaṃjātīyakā vidhayo bhaveyustataḥ pūrvodāhṛtāḥ sarva eva dravyaguṇakriyāvidhayo bhaveyuḥ | vāyuḥ kṣepiṣṭhā devatā kartavyā, apsuyoniraśvaḥ kartavyaḥ, apsujo vetaso 'vakāśca kartavyāḥ, āpaḥ śāntāḥ ūrgudumbara ityādi | tatra yadyapi ke citkriyādividhayaḥ śakyante kartum | ete tvaśakyāḥ svabhāvasiddheḥ prayatnenāpi cāniṣpatteḥ | vāyuvetasāvakādiṣu svabhāvasiddhiḥ | aśvaudumbarādīnāmaśakyatā | kīdṛśī stutistāṃ darśayati | <hi rend="bold">śamayitrībhiradbhirityādi</hi> | tatrāsaṃgateragrantha iti vyākhyātāraḥ samarthayante | yasmādihāvakātatsaṃbandhayoḥ śamayitṛtvasya ca naivopanyāsaḥ kṛto vetasa upanyastaḥ so 'pi stutivelāyāṃ na pradarśita iti | tatra tviyaṃ gamanikā | vetasodāharaṇenaiva tulyatvādavakādīnyapyudāhṛtāni | na cāyamaśvāvakayoḥ paraspareṇa saṃbandhaḥ kathyate | kena tarhyadbhiḥ | tāvatā tu na stutiḥ kā cidunmīlitetyarthavādāntarāpekṣāpravṛttāṃ tāṃ darśayati—<hi rend="bold">āpo vai śāntā iti<note type="reference"><ref cRef="TaiSaṃ:5.4.4">tai. saṃ. 5-4-4 |</ref></note></hi> | anena hi vidhitvātpracyutenāpāṃ prāśastyamucyate tatra kasya citprasiddhāpsaṃbandhasya tanmātrasaṃkīrtanādeva stutirbhavati | anyeṣāṃ tu saṃbandhisaṃbandhātsaṃbandhaḥ kīrtyate | prasiddhaśāntatvasaṃbandhābhiradbhiḥ saṃbandhādaśvādirapi śāntātmakastatsaṃvaddhena ca karmaṇā yajamānasya kaṣṭaṃ śāmyatītyevaṃvidhaprāśastyajñāpanārtham | evaṃ kṣipradaivatena śīghraṃ phalaprāptirannamayena ca yūpenānnaprāptiriti stutitve siddhe tatsamānanyāyānāmapyevamātmakatvam || 23 ||</p>
	    </div>
	    <div type="sūtra" n="24">
	      <p>vidhipakṣe cāyamaparo doṣo yadi tāvadyathāvasthitavākyagrahaṇaṃ tataḥ prakaraṇagatavidagdhoddeśena devatāntaravidhānādutpattivākyaśiṣṭadevatāpakarṣaṇaṃ syāt, iyaṃ vā tāmapyapakarṣatītyapakarṣaḥ | tatra naimittikatvādabhyuditeṣṭivadbādho 'pi kalpyeta yadyanyathā na saṃbhavet, sati tu saṃbhave na yuktametat |</p>
	      <p><pb n="138"/>athaitaddoṣabhītairarthalabhyavacanavyaktyantaraṃ vyavahitakalpanayā ' 'śrīyeta yo nairṛtaḥ sa vidagdhaḥ kartavya iti | tataḥ prakaraṇe nairṛtābhāvādyatrāsau vihitastatra vidagdhatā nīyeta | tatra prakaraṇaṃ bādhyeta | na cābādhasaṃbhave tadyuktamato 'rthavādatvādanapakarṣa iti || 24 ||</p>
	    </div>
	    <div type="sūtra" n="25">
	      <p>stutitvena vidhivibhaktimupajanayya punastenaiva phalakalpanāyāṃ vākyabhedastasmādarthavāda eveti || 25 ||</p>
	    </div>
	    <trailer>ityaudumbarādhikaraṇam || 2 ||</trailer>
	  </div> <!-- adhikaraṇa !-->
	  <div type="adhikaraṇa" n="3">
	    <head type="toc">hetuvannigadādhikaraṇam</head>
	    <div type="sūtra" n="26">
	      <p><pb n="138"/>iha ye hetuvannigadyante hiśabdādibhirna ca paramārthahetavasta udāharaṇam | tatra yadi tāvaddhetutvaṃ vidhīyate tataḥ pūrveṇaiva gatam | yadiha hetutvaṃ tacchūrpahomasaṃbandhaṃ prati na cāvihito 'sāvastīti kasya heturucyate | atha bhūtānuvādamātraṃ tattu vāyukṣepiṣṭhatvavadgatamityanārabdhavyametat | ucyate | na tāvadanenaiva vākyena hetutvaṃ vidhīyate | na ca bhūtānuvādamātraṃ kiṃ tarhi hetoḥ prasiddhipūrvakatvātsiddhavadupadiṣṭasya yāvatyasiddhayāśaṅkā tatrārthāpattilabhyādvacanātsiddhiḥ | yā 'pi cārthavādākāṅkṣā kasmāditi sā 'pyanenaiva hetunā nivartyata iti manyate | athāpyarthavādatvaṃ tathā 'pi tadantanirṇītahetutvameveti sarvānnakara<pb n="139" break="no"/>meva hetutvaṃ homasyeti vadati | <hi rend="bold">nanvaprasiddhe kāryakāraṇabhāva iti</hi> | kecidāhuḥ | kāryakāraṇayorevānumānam | tathā ca dadhnendriyakāmasyetyatrāpi vakṣyati | tattvayuktam | akāryakāraṇabhūtānāmapi kṛttikādīnāmacirodgatarohiṇyādipratipattihetutvadarśanāt | ato gamyagamakatvameva kāryakāraṇabhāvaṃ manyate | nanu so 'pyanumānottarakālīnatvādanaṅgam | satyam | anyasminneva tu saṃbandhe sati paścātprasiddhayantamenamanumānavyavahāropalakṣaṇatvenopanyasyati | yadvā śaktyabhiprāyaṃ yayoreva hi vyāptigrahaṇakāle gamyagamakasāmarthyātmanā kāryakāraṇabhāvitvena sā 'vadhṛtā tatraiva hetutā | atha vodāhṛtaviṣayahetulakṣaṇametat | </p>
	      <p>avinābhāvo hyanekakāryakāraṇasvasvamisahacarabhāvādiprabhedabhinnaḥ, tatrānnakaraṇatā home hetutvenocyamānā saṃbandhāntarābhāvātkāraṇatvena syāt | taccāprasiddhaṃ tasmānna hetvapadeśaḥ | satyaṃ loke hetuvyavahārakālātprathamaṃ pramāṇāntareṇa saṃbandhaprasiddhirapekṣyate vede tu hiśabdapratipāditahetutvānyathānupapattyā saṃbandhābhidhāyi dṛṣṭāntavacanaṃ kalpyeta yadyadannakaraṇaṃ tena tena juhotīti, tena copapannaṃ hetutvam | <hi rend="bold">kiṃ prayojanamiti</hi> | yadi ca heturavatiṣṭhetetyanenābhiprāyeṇa | aparastvāha vyāptau siddhāyāṃ sarvānnasādhanasādhanako homaḥ siddho bhavati | <hi rend="bold">kuta iti</hi> | sa eva siddhāntābhiprāyaḥ | atha vā kuto darvipiṭharādeḥ sādhakatamatvam | itarastvāhānnakriyāyāṃ tāvattasyārthavattā 'sti tāvanmātraṃ vā ' 'śrayiṣyate | <hi rend="bold">śakyate ca tenāpīti</hi> | upapattiśabdasyārthaḥ | pūrveṇa tu samānārthatā gamyate | tena vivakṣā | śaktyabhiprāyametat | yadeva hi tadupayogimātraṃ tadeva śakyate kathaṃ citsādhakatamatvena vivakṣitum | athavā 'rthavattvaṃ karaṇavibhaktirnirdeśālambanamupapattyā punarvartamānānnakriyasya hetutvābhidhānāttādṛśasya homaṃ pratyanupapattyāśaṅkayopapattiṃ vadati | <hi rend="bold">śakyate ca teneti</hi> | tatra codayati | etaddhi kriyata ityucyate tatkathaṃ śakyata ityabhidhīyate | vartamānakriyasyāsaṃbhavādityuttaram | yadvā svayamevā ' 'śaṅkya pariharati | <hi rend="bold">yadi ca na darvipiṭharādīti</hi> | ubhayoḥ parāmarśaḥ | sādha<pb n="140" break="no"/>katamatvavartamānatve cettatra na vidyete śūrpe 'pi tathaiveti stutirna syāt tena yathā tava stutyarthaḥ kathaṃ cidvidyate tathā mama hetvartha ityaviśeṣaḥ | hetau ca śrutirityādi, asaṃbaddhavākyasaṃbandhidoṣādante draṣṭavyam | <hi rend="bold">stutau lakṣaṇeti</hi> | annakaraṇatvena sarvajanābhimatena prāśastyaṃ lakṣyate | <hi rend="bold">śūrpeṇeti</hi> cāsminpakṣe nityānuvādo 'nnakaraṇasāmānyenaiva prāptasya | itthaṃ vā sūtragamanikā | tatrārthavattvaṃ tāvadarthavādātprayojanavattaratvamupapattirityaprasiddhaṃ, saṃbandho 'pikālpanikavākyāśrayaṇāt | tasmāddhetuḥ || 26 || </p>
	      <p>śūrpeṇeti tāvatkaraṇavibhaktiśrutyaivāvaruddho homo nānumānikairdarvipiṭharādibhiḥ saha bādhavikalpasamuccayānpratipadyate | </p>
	      <p>homaśca tena nirākāṅkṣībhūto nānyatprārthayate | anutthitāyāmeva ca darvipiṭharādiśrutau śūrpaṃ prāpnuvacchrutyanumānaṃ pratibadhnāti | tena bravīti—acodanā ca <hi rend="bold">tasyeti</hi> | hetvapadeśaśca stutyaivopapadyamānaḥ sannaśrutadṛṣṭāntakalpanāyai prabhavati | śūrpaśrutiśca vidhyuddeśapātinyananyaprayojanā vispaṣṭā ca satī parityaktuṃ na yujyate | tasmādyadvā 'nnakaraṇatvādityeṣa kartavya ityanenāpekṣitatvāllakṣaṇayaitatpratipādayati praśastatvāditi | atha vā 'nnakaraṇatvāditi śrutivṛttameva | tatra yathāśrutaṃ vidhyuddeśe hetutāmapratipadyamānaṃ tadanantarākāṅikṣatārthopaplutahetvapekṣaprāśastyaheturavadhāryate, annakaraṇatvātpraśasta iti | kalpanādvaye 'pi ca lokaprasiddhadṛṣṭāntalābhānnāśrutatadvākyānumānaprasaṅgo bhaviṣyati | siddhaṃ hi praśastānāṃ kartavyatvamannakaraṇānāṃ ca praśastatvamiti | acodanā ca tasyeti vyākhyāntaram | tava hi yadyadannakaraṇaṃ taccodyate na ca darvipiṭharādīnāṃ karaṇatā sādhakatamasya pākādeḥ karaṇatvāt | evaṃ cottarasūtramāpatati || 27 || </p>
	      </div> <div type="sūtra" n="28">
	      <p>yatpunaḥ śūrpe 'pyannakaraṇatvānupapatteḥ stutirna prāpnotītyuktaṃ kiṃ tatrābhidhīyate || 28 || </p>
	    </div> 
	    <div type="sūtra" n="29">
	      <p><pb n="141"/>asmatpakṣe 'rtho 'sti stutyālambanakaraṇatvaṃ nāma, vākyaśeṣo hi bhavanpāratantryādgauṇatvādyapi pratipadyate tadā ca vidheyāntaravaśādavaśyamanuvādena bhavitavyamanuvādaśca yathāvijñātasya bhavati | ataḥ śabdenaivābhyanujñātaṃ yādṛśaṃ vayamannakaraṇatvaṃ śūrpe paśyāmastādṛśamidaṃ saṃkīrtyata iti | anena vartamānāpadeśo vyākhyātaḥ | tatrāpi hi kṛtaṃ vā kariṣyamāṇaṃ vā stotuṃ kriyata ityucyate | kathaṃ stutiḥ, sarvalokasya bhūtabhaviṣyadanādareṇa vartamānopakārānurāgādvartamānālocanenaiva ca kālāntare 'pi tatra prītiriti kriyata evānenānnamityucyate | atha vā 'nnakriyāśaktervartamānatāmannakriyāyāmevopacarya stauti | tatrāpi janānāṃ śaktyatikrameṇābhivyaktipriyatvātkriyata ityukte stutirbhavati | na śaktyabhidhānāt | tava tu vidhivāditvānmukhyānnakaraṇatvavartamānatvayoragrahaṇe doṣaḥ | kiṃ kāraṇam | vidhānaṃ hyatyantānavagatārthaviṣayam | tatra yathāśrutādanyathāgrahaṇaṃ niṣpramāṇakam | etadevā ' 'ha—<hi rend="bold">vidhau hi na paraśabdārthaḥ prayojanamiti</hi> | paraśabdārtho hi lakṣamāsu prayojanam | tadiha bhūtabhaviṣyatkriyāvācinaḥ śaktivartamānatāvācino vā svārthe vartamānānnakriyāvācī śabdaḥ kalpanīyaḥ | </p>
	      <p>tannimittamātre śabdārthe sādhakatamatvavācinī tṛtīyā | nacaivaṃbhūtatvaṃ kutaścitsiddhamityapramāṇakam | atha mukhyārthaparigrahaḥ | tatrocyate | na ca vartamānaṃ sādhakatamaṃ vopadiśanvedaḥ śakyamarthaṃ vidadhyāt | na hi vartamānānnakriyeṇa śūrpādinā sādhakatamena vā pākena hotuṃ śakyate tasmādubhayathā 'pi vipratiṣiddham | asmatpakṣe tvanuvādatvātparaśabdārthagrahaṇam | <hi rend="bold">yathā loke balavāndevadatta</hi> iti bhūmnyatiśāyane vā matuppravṛttirna ca viśeṣa upātto 'muṣmātprakṛṣṭabala iti | tatra sarvasattvebhyaḥ prakarṣe mukhyaḥ śabdo na ca tathā saṃbhavati siṃhādīnāṃ balavattaratvāditi devadattānnyūnatarabalānapekṣyaivamabhidhīyate tathā 'tra viprakṛṣṭa<pb n="142" break="no"/>tarānnasādhanalāṅgalādyapekṣayā śūrpaṃ sādhakatamamityucyate | nanvevamāpekṣikapravṛttermukhyatvameva syāt, tathā ca devadatte balavacchabdapravṛttiṃ naiva gauṇīṃ manyate | satyamevaṃ, yadā tāvannyūnamātrāpekṣayaiva prayujyate yadā tvaviśeṣapravṛttestadadhikabaleṣvapi balavadbuddhirjātā tadā sa eva śabdaḥ kutaścidapi nyūnabale vartamāno gauṇaḥ saṃpadyate | tathā yadi vidhyuddeśopātte śūrpe 'nnakaraṇatvamanūdyate tatastannyūnamātrāpekṣayā vā mukhyatvaṃ nyūnānupādānādvā sāmānyataḥ pravṛttasya sarvaprakṛṣṭagāmitvabuddhau satyāṃ gauṇatā | bhavatastvapūrvavidhānādatyantasādhakatamatvavartamānatvayoḥ kriyāṃ pratyupādānānnyūnāpekṣāgauṇatvayornimittaṃ nāstītyatikleśaḥ syādityasamānam || 29 || </p>
	    </div><!-- sūtra !-->
	    <div type="sūtra" n="30">
	      <p>abhyupetyavādo 'yam | yadyapi hetuvidhānaṃ tathā 'pi na darvipiṭharādeḥ prasaṅgaḥ | kutaḥ | śūrpaṃ hi vidhāyānnakaraṇaṃ heturucyate | so 'pi ca na loke prasiddhaḥ, śabdameva dṛṣṭāntavācinamanumāya sādhayitavyaḥ | tadanumāne ca śrutahetutvānyathānupapattiḥ pramāṇaṃ, sā ca yāvatyeva hetutvamupapannaṃ tato 'dhikakalpanāyai na prabhavati | śūrpe ca homasaṃbandhitvena pratijñāte 'nyadharmasyāhetutvādavaśyaṃ tadgatamevānnakaraṇatvaṃ vaktavyam | saṃnidheśca tadavacchinnameva tadgamyate | loke 'pi ca yaṃ dharmiṇaṃ pratijñāya yo heturupadiśyate sa prathamaṃ tāvattadgataviśeṣātmanaiva pratīyate | tadātmakasya tu sādhyāṃśānugamābhāvātsāmānyamātraṃ vivakṣitamiti dṛṣṭāntaprayogavelāyāmevāvadhāryate, vedahetūnāṃ punarna sāmānyātmanā sādhyasaṃbandho 'vagato na viśeṣātmanā so 'dhunaivārthāpattyā kalpanīyaḥ | </p>
	      <p>tatra viśeṣasyopādānātsāmānyāprasiddheśca tatparityāganimittasyāsaṃbhavādupāttaviśeṣamātropasaṃhṛtānyathānupapattistadgatameva dṛṣṭāntavacanaṃ kalpayati | tadakalpane hi hetunirdeśaḥ śruto virudhyate | yadi tu darvipiṭharādigatānnakaraṇatvahomasaṃbandhāvinābhāvo na kalpyate | na kiṃ cicchrutaṃ dṛṃṣṭaṃ vā nāvakalpate | tasmādīdṛśaṃ dṛṣṭāntavacanaṃ kalpyaṃ <pb n="143"/>yadyacchūrpamannakaraṇaṃ tena tena juhotīti | tadetadviśeṣadṛṣṭamanumānam | loke 'pi tṛṇadhūmadarśanāttṛṇāgnirevānumīyate nāgnimātram | yathā ca gamanaṃ gośabdavyutpattinimittatvenopādīyamānaṃ sāsnādimatsāmānyapratyayottarakālaṃ tadgatameva nimittatvaṃ pratipadyate na gantṛmātraviṣayamiti gośabdavyavasthā tathā śūrpagatānnakaraṇahetvapadeśānnānyagatahetutvaprasaṅgaḥ | tatraitāvānarthaḥ syāt | yadyadannakaraṇasamarthaṃ śūrpaṃ tena tena hotavyaṃ na darvipiṭharādigrahaṇam | yathā balavadupadhmāte 'gnau dahanahetutvenokte sa evānupadhmāto na dahenna tu śaṅkhādayo balavadupadhmātā dahanti | tasmādvyavasthā | yadi punaḥ śūrpagatānnakaraṇavyatirekeṇa mahāsāmānyaṃ vivakṣyate tato yadyadagṛhītaṃ tasya tasya kā cidannanimittatā vidyata ityavyavasthitatvāddhomākṣiptadravyamātrānuvādaḥ sannanarthako 'nnakaraṇaśabdaḥ | tasmādannahetutvena stutitvameva varamiti || 30 || </p>
	    </div><!-- sūtra !-->
	    <trailer>iti hetuvannigadādhikaraṇam || 3 ||</trailer>
	  </div> <!-- adhikaraṇa !-->
	  <div type="adhikaraṇa" n="4">
	    <head type="toc">mantrādhikaraṇam</head>
	    <div type="sūtra" n="31">
	      <p>ihā ' 'narthakyaśravaṇātkecidevaṃ saṃdehamupanyasyanti kimarthavanto mantrā utānarthakā iti | tattvayuktam | <hi rend="bold">spaṣṭe śabdātpratīte 'rthe nānarthakyaṃ hi śaṅkyate | agnau dahati dṛṣṭe vā dagdhṛtvaṃ kiṃ vicāryate</hi> || sarvatra hi kāryadarśanācchabdānāṃ śaktayaḥ kalpyante | taccārthapratyāyanaṃ mantreṣvapyuccāryamāṇeṣūpalabhyate | na <hi rend="bold">cāviśiṣṭastu vākyārtha</hi> ityevamādipratijñāmātrasādhyottarāḥ pūrvapakṣā bhavanti | tasmādayukto 'yamupanyāsa iti matvā ' 'ha—<hi rend="bold">kiṃ vivakṣitavacanā mantrā utāvivakṣitavacanā iti</hi> | nanvanenaiva hetunedamapi na vicāraṇīyam | naiṣa doṣaḥ | arthavatāmapi vākyānāṃ dvaividhyadarśanāt | uccāraṇārthapratyāyane hyavinābhūte tannānyataravivakṣayā prayujyamāne 'pi kiṃcinnāntarīyakaṃ bhavati | yadyarthapratyāyanaṃ <pb n="144"/>vivakṣyate tadoccāraṇamarthāt, athoccāraṇavivakṣāṃ tato 'rthapratyāyanamanuṣaṅgāt | yathā japeṣu viṣavidyāsu cetyasti vicārāvasaraḥ | kathaṃ punarasya pramāṇalakṣaṇena saṃbandhaḥ | pūrvamevoktametat | yathā ' 'mnāyasya kriyārthatvādityayamevātra pūrvapakṣa iti taduttareṇaiva ca nirākāṅkṣatvānna punarabhihitam | evaṃ hi manyate yatra so 'rodīdityevamādeḥ kathaṃ citsaṃbandhāpādanaṃ, tatra mantreṣu kaḥ saṃdehastasmādupayogaviśeṣa eva cintanīya iti | tatra vidhistutitve tāvatsvayameva nirākariṣyati, avidhisarūpatvāt | pradeśāntaravihitastutyasaṃbhavācca | pariśeṣātsvarūpaprayoge satyarthoccāraṇayoḥ kiṃ vivakṣitamiti vicāryate | sāmasu tu vācakatvābhāvādātmaprayogamātrākṣarābhivyaktiparatvagatasaṃdehaḥ | kathaṃ punaḥ pūrvapakṣavādinaḥ śrutyasaṃyuktānāṃ keṣāṃ cinmantrāṇāṃ prayogasiddhiḥ | kecidāhuḥ | aprayogārthamevāsāvavivakṣitārthatve yatate | na hyanāśritārthānmantrānkaścidapi prayuṅkte | ato yacca kimuccāraṇamātreṇopakurvantīti siddhavatprayogābhidhānaṃ naitadañjasaiva draṣṭavyam | ayaṃ hi tatra duṣṭo 'bhiprāyaḥ | yadi nāmoccāraṇamātropakāraṃ vakṣyati | tatra śakṣyāmyasyāprayogaṃ vaktumiti | yadapi prayojanakathane barhirdevasadanaṃ dāmītyayaṃ barhirlavanātpracyavyite tadanena prakāreṇa prayogapracyāvanameva draṣṭavyam | atha vā yājñikadarśanenāvigānātprayogasiddhimavicāryetaro vicāraḥ | kimarthaṃ tu yājñikaprasiddhirupekṣitā yataḥ saiva tāvadyuktāyuktatvena na vicāryate | tatrāyamabhiprāyaḥ | sarvathā tāvaddṛḍhameṣāṃ smṛtinyāyena prayogitvamavasthitaṃ tatra śakyaṃ bādhituṃ tasyaiva tvidaṃ mūlaṃ nirūpyate | tadyadi pūrvapakṣo bhaviṣyati tato 'nyapramāṇābhāvādviniyojakaśrutyanumānena mūlaṃ kalpayiṣyāmaḥ | siddhānte tu liṅgaprakaraṇayoreva mūlatvādhyavasānam | atha vaivaṃ pūrvapakṣe 'pi prayogaḥ | svādhyāyādhyayanavidhinaiva mantrāḥ puruṣarthāya nīyante | tathā hi | darśapūrṇamāsādibhiḥ kramaprakaraṇābhyāṃ yāvatsaṃspṛśyate tatsarvamupakārakatvena svīkriyate | prayājādivākyāni mantrarūpamapi ca |</p>
	      <p>tatra prayājādivākyārnyaṃtha samarpya caritārthāni svarūpasaṃsparśe satyapi prayojyatāṃ na pratipadyante | mantrāḥ punaḥ karmānaupayikārthābhidhāyitvāttenāṃśenānapekṣitāḥ | stutividhismṛtīnāṃ tu prakārāntareṇa siddhiriti prayogavacanenaiṣāṃ rūpamevāṅgīkriyate | svādhyāyādhyayanacodanā 'pi pratyāsannataramantrasvarūpameva samarpya caritārthatvānna viprakṛṣṭamarthābhidhānaṃ yāvadgacchati | prayājādibākyeṣvapi tāvadrūpagrahaṇameva prasaktamāsīt, tattvabhipretārthadānena <pb n="145"/>yuktaṃ na tviha tathā kiṃcit | śabde ca kāryasyāsaṃbhavādarthe kāryaṃ vijñāyate | mantrāṇāṃ tu śabda eva saṃbhavati | avaśyaṃ hyarthaprādhānyapakṣe 'pi puruṣaḥ śabde niyoktavyaḥ | tadvayāpārottarakālatvādarthābhidhānasya | tasmādrūpamevāṅgam | tathā ca tadarthaśāstrādīnyucyante | parihārasūtrakramānurodhena viparyastānyudāharaṇānyabhryādānātprabhṛti dātavyāni | bhāṣyakārastu yathātathodāhṛtairapi kāryasiddhiṃ matvaivamupanyastavānuruprathā uruprathasvetyādi | <hi rend="bold">yathāsākṣa iti</hi> | nīlīrogādyupahatendriyasya cakṣurastyeveti parairdṛśyate, pareṇa tu nīyamānamupalabhya na paśyatīti jñāyate, tathā mantrarūpamālocayatāmarthaprakāśanaśaktibuddhiryadyapi bhavati tathā 'pi pareṇa viniyogaṃ dṛṣṭavā svayaṃ viniyojakaśaktirnāstīti gamyate | tataścārthātantratvam | anyathā svayameva viniyujyeta | <hi rend="bold">nanvarthavādārthamiti</hi> | liṅgaprakaraṇānumitamantravidhistutyabhiprāyam | <hi rend="bold">na hīticchedaḥ</hi> | vidhinaikavākyatayā 'rthavādāḥ stutyarthā, kalpitāḥ | pradeśāntarasthasya tu pratyakṣasyā ' 'numānikasya vā vidherātmanaḥ samīpe 'rthavādamapaśyataḥ svayaṃ prarocanāśaktyāvirbhāvena vyāvṛttāpekṣatvānna dūrasthayā stutyā kāryam | tathā 'bhryādāne rūpādeva prāptatvānmantrāṇāṃ tāṃ caturbhirādatta ityanarthakaṃ vacanam | catuḥsaṃkhyāmapi bruvadetanmantragatāmeva brūyānna kriyāgatām | na hyanyaguṇo 'nyagāmī bhavati | na ca niṣkriyatvātkarmāṅgatvenopadeṣṭuṃ śakyate | tenaivaṃ vākyaṃ bhadedya ete catvārastairabhryādānaṃ kuryātte ca prāgeva vacanāccatvāra ityānarthakyam | kriyānaṅgatvādeva ca saṃkhyāyāḥ samuccayaśabdābhāvācca pratyekaṃ ca sāmarthyādvikalpaḥ prasajyamāno na śakyo vārayitum | asmatpakṣe punarvacanagamyatvādadṛṣṭasya na caturbhyaḥ prāgastitve pramāṇamiti yuktaḥ samuccayaḥ | <pb n="146"/>ubhayorapi tāvadraśanayoraśvagardabhabandhanārthamādānamarthaprāptatvānna vidhīyate | yadi mantro 'pi rūpātprāpto 'narthakaṃ vacanam | parisaṃkhyeti parervarjanārthatvāttadviṣayā buddhirabhidhīyate | sā 'pi gardabharaśanāyā ādāne vā syānmantre vā | ubhayathā ca tridoṣī | vidhiparaḥ sanna gṛhyata iti svārthaṃ jahyāt | parasya ca vākyasya gardabharaśanāṃ netyasyārthe kalpeta | prāptaṃ ca rūpādarthādvā mantramādānaṃ vā bādheta | adṛṣṭārthatve tvandhanyāyena yatraiva nīyate tatraiva vartiṣyate | yadi cāśvābhidhānīmiti saṃbandhaḥ syāttataḥ parisaṃcakṣītāpi na tvasāvasti | kārakāṇāṃ kriyāparihāreṇānyonyasaṃbandhābhāvāt | tena vākyamapi kriyayaiva saṃbadhnīyāt | ekā ca sā | prakaraṇāpūrvasaṃyogaścāviśiṣṭastasmānna parisaṃkhyāprayojanaṃ kathayati | <hi rend="bold">ato na pramāṇaṃ barhirityādi</hi> | tadā hi mahāprayogavacanena sarve mantrāḥ kevalapradhānārthāstatprayogābahirbhāvavṛttayo nāṅgaiḥ saṃbadhyeran | pāṭhakramānurodhāttu tadā 'pi naiva vyutkrameṇa prayogaḥ karmāṇyanādṛtya sakṛdevānuvākamadhyāyaṃ vā paṭhitvā 'nuṣṭhīyate |</p>
	      <p>agnirmūrdheti yo 'rthaḥ pratīyate sa mūrdhāgnirityanenāpītyanarthako niyamaḥ | yasya tvadṛṣṭārthatā tasya kramānyatve taduccāraṇajanyādṛṣṭapramāṇābhāvātkramānyatvaṃ na yuktamiti niyamārthavattā | aya niyatapratyāyanādadṛṣṭaṃ kalpyeta taduccāraṇādevopapadyate tadadhīnatvānniyatapratīteḥ | yastu dṛṣṭārtheṣu prakṛtipratyayasamāseṣu niyamo dṛśyate yathendrāgnī nīlotpalaṃ rājapuruṣaścitragurniṣkauśāmbririti | yuktaṃ tatra viparyaye 'paśabdārthānyatvānarthakyaprasaṅgāt | ajādyadantaviśeṣaṇatvādinimitto hi tatra niyataḥ pūrvanipātaḥ smaryate tenāgnī<pb n="147" break="no"/>ndrāvityasādhutvaṃ puruṣarāja ityarthānyatvaṃ kauśāmbinirityanarthakatvam | yastvagnīndrāviti kvacitprayogaḥ sa cchāndaso 'gnervā 'bhyarhitatvasya vivakṣayeti mantavyam | tulyakakṣārthapratītāvindrāgnīpadameva vyavasthitam | nanvihāpi kramānyatvādamantratvaṃ syāt | tadevārthaparatve sati tadavināśe tu kiṃ nimittamiti na vidmaḥ | tena mantraprasiddhau vākyaniyamādityapi sūtram | atha vā 'stvaprakaraṇādhītavākyaniyamāt | na hyarthābhidhāne  'nyadīyasyā ' 'tmīyasya ca viśeṣaḥ |</p>
	      <p>atha vā mantrapauruṣeyavākyayostulye 'rthābhidhānasāmarthye mantravākyaniyamo 'dṛṣṭārthaḥ | atha vā 'nekadhyānādismaraṇopāyaprasaṅge vākyaniyamāt | na hi dṛṣṭe 'rthe mantrasya dhyānādervā kaścidviśeṣa ityadṛṣṭārthatā |</p>
	      <p>na <note type="reference"><ref cRef="MīSū:3.8.8">jai. sū. ( 3-8-8 ) |</ref></note>hyavidvānvihito 'stītyavaśyaṃ tāvadagnīdhā ' 'tmīyāḥ padārthāḥ prāgeva karmaprakramādavagantavyāḥ | tatra praiṣaḥ piṣṭapeṣaṇanyāyenārthaṃ jñāpayitumaśaknuvannadṛṣṭārtho bhavati | atha smārako mantra ityucyate | tadapi nāsti | brāhmaṇajñānāmyāsapāṭavanimittasaṃskārādeva tatsiddheḥ | saṃskārābhivyaktiheturapi pūrvapadārthasamāptirbrāhmaṇameva vā bhaviṣyati nārtho mantraiḥ | tatra yaducyate saṃskāraviśeṣo bhaviṣyatīti nāsāvadṛṣṭādanyaḥ saṃbhavatyataḥ pūrvapakṣāpattiḥ | yadi hi pratīto 'pyartho naiva dṛṣṭaṃ sādhayati tato yattaddūramapi gatvā 'vaśyaṃ kalpanīyaṃ taduccāraṇādeva varamiti |</p>
	      <p>na catuḥśṛṅgādi kiṃcitkarma tatsaṃbandhi vā prakṛtau vikṛtau vā vidyate | yadyapi ca guṇavādena kiṃcitsyāttathā 'pi tadanuṣṭhānābhāvānna tatsmṛtyā kāryam | na ca jñāyate <pb n="148"/>kva pradeśe prayujyatāmiti | tatra mantrapāṭhakramānurodhenoccāraṇamāpatatīti siddhaḥ pūrvaḥ pakṣaḥ | mā mā hiṃsīrmā mā saṃtāptamityādīni vedihavirdhānādiviṣayatvādacetane 'rthabandhanādityatrāpyudāharaṇam | iha tvaprasaktāyāṃ hiṃsāyāṃ pratiṣedhānarthakyam |</p>
	      <p>oṣadhe trāyasva, śṛṇota grāvāṇa iti ca saṃbodhanaṃ kāryaniyogābhimukhyakaraṇārtham | na cācetanasyā ' 'bhimukhyaṃ saṃbhavati | na ca paśutrāṇe prātaranuvākaśravaṇe vā praiṣeṇa pravṛttirupapadyata ityānarthakyamarthavivakṣāyām |</p>
	      <p>dyutvamantarikṣatvaṃ cāditerekānekatvaṃ ca rudrasya vipratiṣiddham | na caiṣa vipratiṣiddho 'rthaḥ karmaupayikaḥ | kathaṃ vā 'ditirdevatā 'ntarikṣaṃ dyaurvā bhavet | na ca stutyarthatayā 'pi hetudvayaṃ parihartuṃ śakyaṃ brāhmaṇe hi vidhiśeṣabhūtāḥ stutayo 'rthavantyo bhavanti | mantrastutistvaprayojanatvānnā ' 'dartavyā |</p>
	      <p>svādhyāyādhyayanasya karmārthatvādyatkarmaṇyupayokṣyate tadabhyasitavyaṃ taccaivaṃ vidvāṃsaḥ santo vṛddhāḥ śiṣyānakṣarāvadhāraṇa eva pravartayanti saṃnihite 'pyarthe na tadvacanābhyāse | <pb n="149"/>tenāvaśyaṃ teṣāmuccāraṇamevāṅgatvenābhipretamiti |</p>
	      <p>kecitpadārthā jñānenāvijñeyāḥ | keṣāṃ cittu vākyārtha eva na jñāyate | na ca mantrārthaḥ sattāmātreṇopakaroti kriyāvelāyāmasmaryamāṇa iti yadekāntena śakye kartumuccāraṇaṃ tadeva kāryamityavadhāryate |</p>
	      <p>arthaprakāśanapakṣe yasya yo 'rthaḥ sa eva tena prakāśayitavyaḥ | keciccānityairakarmāṅgabhūtaiścārthairarthavanto mantrā lakṣyante yathā kiṃ te kṛṇvanti kīkaṭeṣu gāva iti | ayaṃ hi dṛ̣dhenādhyetṝṇāṃ smaraṇena viśvāmitrasyā ' 'rṣaṃ gamyate | tena kila karmārthaṃ dhanaṃ prārthayamānenendro 'bhihitaḥ | trailokyādhipate yāḥ kīkaṭeṣu janapadeṣu gāvastāstava kiṃ kurvanti | te hi nāstikāḥ kiṃ kratuneti vadanto na kiṃcitkarmānutiṣṭhanti | ataśca tā nā ' 'śiraṃ somasaṃskārārthaṃ duhate na dharmaṃ tapanti | na dharmatapane payodānena sādhanībhavanti | tasmātpramagandasya kīkaṭādhipateryadvedo—dhanaṃ tadasmākaṃ naicāśākhaṃ nagaramābhara | <hi rend="bold">hagrahorbhaśchandasīti</hi> bhakāraḥ | atha vā 'smānprati tadbibhṛhi dhāraya poṣaya cetyetanno maghavanrandhayā—sādhayāsmākamiti | chāndasaṃ dīrghatvam | yadyetadvivakṣitaṃ tathā satyādimadarthābhidhānādvedasya kṛtrimatvenāprāmāṇyaṃ prasajyate | na cānyo mantrārthaḥ śakyate vaktumapratīteḥ | ato 'rthasadasadbhāvāvanādṛtyākṣaroccāraṇaṃ phalavadāśrayaṇīyamiti || 31 ||</p></div>
	      <div type="sūtra" n="32">
		<p><pb n="150"/>mantroccāraṇaṃ tāvadakṣaragrahaṇena nirākāṅkṣīkṛtaṃ na sākṣātkratvaṅgatvaṃ pratipadyate | akṣarāṇāṃ ca dravyavadanitikartavyatātmakatvātprakaraṇenāgrahaṇam | evaṃ padārthajñānasya vākyārthapratyayena nairākāṅkṣyādagrahaṇam | vākyārthapratyayastvakṛtārthaḥ prakaraṇe viparivartamānaḥ kriyātmakatvātprayogavacanākāṅkṣitaḥ karmasamavetānuṣṭhāsyamānārtharamṛtiphalatvenetikartavyatā bhavati | tatrādṛṣṭakalpanānimittābhāvaḥ | samāmnānānyathānupapattyā hi tatkalpyeta nopapanne 'rthavattve | yadyapi ca tatkalpanāvasaro bhavettathā 'pi kāmaṃ vākyārthapratyayādeva na tvaupayi 'kārthapratītinirākāṅkṣādvākyāta | avaśyaṃ ca dṛṣṭādṛṣṭayorviniyujyamānasya pramāṇamupanyasitavyam | iha ca prakaraṇādadṛṣṭārthatā liṅgācca dṛṣṭārthatā | na ca prakaraṇamaśakye 'rthe viniyoktumarhatītyekāntenaitadāpatati yacchaknuyāttanmantreṇa kuryāditi | na cāsāvadṛṣṭaṃ śaknotīti laukikaṃ vaidikaṃ vā pramāṇaṃ vidyate | tasmādubhayorliṅgaprakaraṇayordṛṣṭārthaprayogeṇaikavākyatā | evaṃ ca sati yājñikaprayogaprasiddherna mūlāntarakalpanākleśo bhaviṣyati | ataḥ svābhāvikamevārthaprādhānyavāsthitam | naivamiti | na dṛṣṭo 'rtho nirvṛtta ityetāvataiva tādarthyamavasīyate | puruṣārthānupayogena svādhyāyādhyanavidherānarthakyāt | na ca buddhaśāstrāvidyamānavacanācetanārthabandhanānmantrārthopayogaḥ | tatra yadi dūre 'pyadṛṣṭakalpanāto na mucyāmahe tato 'tikramakāraṇābhāvāduccāraṇādeva kalpanīyam |</p>
	      <p>ubhayavādisiddhatvāduccāraṇakartavyatāyāstatprabhavatvāccādṛṣṭakalpanasya | tatrocyate yajñe <hi rend="bold">yajñāṅgaprakāśanameva prayojanamiti</hi> | yadyapi lokavattairna saṃvyavahārastathā 'pi tatsva<pb n="151" break="no"/>rūpaprakāśanamātramevānuṣṭhātṝṇāmupakariṣyati | ataśca yāvanmātramevānaupayikaṃ saṃbodhanādi kāmaṃ tanna vivakṣyeta na tu tadvaśena sarvameva tyaktavyaṃ na hyaikarūpyaṃ nāma kenacinniyatam | tasmādyathādarśanābhyupagamādbarhirdevasadanaṃ dāmītyevamādīnāṃ tāvadavihatamarthaprādhānyam | tāṃ caturbhirādatta ityatrāpi vadāmaḥ || 32 ||</p></div>
	      <div type="sūtra" n="33">
		<p>yadyapi mantrāḥ prāptāḥ sāmarthyena tathā 'pi catuḥsaṃkhyāmādāne vidhāsyati | tatrāruṇaikahāyanīnyāyena parasparaniyame sati mantragatacatuḥsaṃkhyāviśiṣṭamādānaṃ coditaṃ samuccayādṛte kartuṃ na śakyata ityarthātsamuccayaphalam | atha vā yāvalliṅgānumitāḥ śrutayaḥ pratimantraṃ kalpayitumārabhyante tāvadanena pratyakṣavacanena catuḥsaṃkhyāviśiṣṭāste vihitāstenāprāptavidhireva vacanam | tatra tu vinā 'pyetena mantreṣvarthātprāptavatsu tatparatve mandaṃ phalamityananyalabhyacatuḥsaṃkhyārthaṃ tasyopadeśaḥ || 33 ||</p>
	      </div>
	      <div type="sūtra" n="34">
		<p>yāvaddhi mantrāmnānamanavagataprayojanaṃ prakaraṇī cākṛtārthastāvadyattatsiddhayarthaṃ kalpyate tatsarvaṃ vaidikaṃ bhavati | nairākāṅkṣyottarakālaṃ tu kalpitamapi pauruṣeyatvādapramāṇaṃ syāt |</p>
		<p>na ca śrutimakalpayitvā liṅgādeḥ svātantryeṇa prāmāṇyamiti vakṣyate | tadetadāha | <hi rend="bold">sati ca vākye liṅgaṃ viniyojakaṃ taccāsya nāstīti</hi> | yadaiva hi prakaraṇādanena yajeta raśanāṃ vā gṛhṇīyāditi kalpayitumiṣyate tadaivāśvābhidhānīmityanenāpahāro mantrasya | yadapi <hi rend="bold">naivaṃ saṃbandha ityādatta iti kathaṃ tarhītyaśvābhidhānāmiti |</hi> tatkārakasaṃbandhāsaṃbhavātkriyayaiva <pb n="152"/>saha sāmānyābhiprāyeṇa draṣṭavyam | tasmānnā ' 'dānamātre vidhīyate kiṃ tarhyaśvābhidhānīviśiṣṭe | atha vā phalataḥ paścāttanakārakasaṃbandha upanyasyate | sarvathā darśaśāstratā nāsti | yadi hi yadeva mantravacanātprāpnuyāttadeva pratyakṣavacanenocyate tato vayamupālabhyemahi | nanvevamaprāptavidhirevāyaṃ saṃjāta iti na vaktavyaṃ parisaṃkhyeti | phalenaivamabhidhānādadoṣaḥ | sarvatra hi parisaṃkhyāśabdādevakārādvā vinā na śrutyā parisaṃkhyā niyamo vocyate vidhireva tvevaṃjātīyakasya phalenaivaṃ vyapadeśaḥ | kastarhi vidhiniyamaparisaṃkhyānāṃ bhedaḥ | ucyate | <hi rend="bold">vidhiratyantamaprāpte niyamaḥ pākṣike sati | tatra cānyatra ca prāpte parisaṃkhyeti kīrtya</hi>te || vidhireva hi kenacidviśeṣeṇaivaṃ bhidyate | tatra yo 'tyantamaprāpto na ca prāpsyati prāgvacanādityavagamyate tatra niyogaḥ śuddha eva vidhiryathā vrīhīnprokṣatīti | yatra tu prāgvacanātpākṣikī prāptiḥ saṃbhāvyate tatrāprāptipakṣaṃ pūrayanyo vidhiḥ pravartate sa niyantṛtvānniyama ityucyate yathā vrīhīnavahantīti | taṇḍulaniṣpattyarthākṣepādeva tatsiddherna tatprāptimātraṃ vidheḥ phalaṃ kiṃ tarhyaprāptāṃśapūraṇam | tadaprāptipakṣe ca taṇḍulairupāyāntarāṇyākṣipyeran, pūraṇe tu sati yā teṣāṃ nivṛttirasāvarthānna vākyāt | na ca tadvāraṇaṃ niyamaḥ | parisaṃkhyā hi tathā syāt | pratyāsannāṃ vā 'vahantiniyatatāmutsṛjya nānyanivṛttiphalakalpanāvasaraḥ | tatprasaktidvārā tvavahanteraniyatirāsīditi niyamāntargataivārthānnivṛttirgamyate | na ca prāpte sati vidhirayaṃ pravṛtto yenāsyānyanivṛttyarthatā kalpyeta | prāgeva tu pravartamānenārthasya prāpakaśaktinirodhādanyāprāptiḥ kṛtā sā cārthalabhyeti na tayaiva vyapadiśyate | yaḥ punaḥ prāṅniyogāttatra cānyatra ca prāpnuyāditi saṃbhāvyate yatra vā yaccānyacca sā parisaṃkhyā yathā 'traivodāhṛte yathā ca gṛhamedhīye pañcame pakṣe | atrāpi ca na prāpte satyeṣā pravartate prāpakasya śāstrasyānanumitatvāt | kathaṃ tarhi | yadyetadvākyaṃ nābhaviṣyattata enaṃ prāpsyaditi | sarvasya pratyakṣasya vākyasya nānumānikavākyapratibandhamātraṃ phalamiṣyate | kiṃ hi tena paṭhitena yasyānyato 'pyarthaḥ sidhyati tadarthaṃ gardabharaśanānivṛttiḥ phalaṃ kalpyate | tenaivaṃ kalpyate kṛtvācintānyāyena yadi nāmaivaṃ vākyaṃ na bhavettataḥ kīdṛśamanuṣṭhānaṃ syāt | tatra mantraprāptistāvadekāntena sidhyedaśvābhidhānyāṃ tadvadeva tu gardabharaśanāyāmapi prasajyeta |</p>
		<p><pb n="153"/>yadā tvanena vākyena pratyakṣeṇa nairākāṅkṣyādaviśeṣaviniyogasamarthavākyānumānaṃ niṣiddhaṃ tadā kevalāśvābhidhānīviṣayatvasiddhirityapaunaruktyādarthavadvākyam || 34 ||</p>
	      </div><!-- sūtra !-->
	      <div n="35" type="sūtra">
		<p>yadyapi pradeśāntarasthatvānmantravidhānaṃ na stūyate tathā 'pi prathanavidhānāttatprarocanayā ca sakalaṃ vākyamarthavat | tasya hyetadevotpattivākyam | nanu ca puroḍāśānyathānupapattiprāptatvātprathanaṃ na vidhātavyam | naitanniyogataḥ prāpnoti | drutataraṃ hi piṣṭamaprathitamapi pratheta | vidhāne tu sati tādṛśaṃ kartavyaṃ yena prathayitavyaṃ bhavati | evaṃ cādhvaryukartṛkatā 'pi sidhyati | paṭhyamānaṃ hyādhvaryavasamākhyāṃ labdhvā kartṛviśeṣaṃ niyacchati | arthaprāptaṃ tvasamākhyātatvānna niyāmakaṃ syāt | evamarthaṃ ca yadyapyekāntato 'rthātprāpnuyāttathā 'pi vākyenaiva prāpayitavyam | tasmādupapannā prathanastutiḥ | evamapi yajñapatimeva tatprathayatītyanena stutau siddhāyāṃ mantragrahaṇamanarthakam | na | mantrasyaiva stutyarthamupādānāt, prathanaṃ kartavyaṃ tasya hi kriyamāṇasyāyaṃ mantraḥ sādhanaṃ bhavati | tatra coru te yajñapatiḥ prathatāmityetānyakṣarāṇi prayujyante tathā sati yajñapatiḥ prathito bhavatīti guṇo labhyate | <hi rend="bold">kimetadevāsya phalamiti netyāha</hi> | stutyarthameva taddravyasaṃskārakarmasviti nyāyāt | yadyapyatra karaṇamantrābhihitatvātphalaṃ kalpyate tathā 'pi brāhmaṇe tāvattatsaṃkīrtanamekāntena stāvakam | mantro 'pi tu liṅgaviniyojyo na phalakalpanāyai prabhavati | karaṇavibhaktiviniyuktānāṃ hi sakalopayogānyathānupapattyā phalasādhanatā yuktā liṅgānumitā punaḥ śrutirākāṅkṣāvaśena kriyāprakāśanamātraviniyogāyaiva jñāyate | tenaivaṃjātīyako <pb n="154"/>mantro 'pi pradhānaphalasaṃkīrtanātmikā stutirevābhyupagantavyā | <hi rend="bold">kathamasati prathana iti</hi> kasyāyaṃ praśnaḥ kiṃ vidhyuddeśavartinaḥ puroḍāśaprathanasyāthārthavādagatasya yajñapatiprathanasyeti | dvidhā 'pi cāyuktaṃ puroḍāśaprathanaṃ tāvadvidhīyamānatvādeva na praṣṭavyam | na ca mantrābhidhānāttasyāstitvaṃ kiṃ tarhi svarūpasadbhāvādityuttaramapyasaṃbaddham | atha punaritarārthavādanyāyena kathamarudatītivatpraśnaḥ | tathā 'pyuttaramasaṃbaddham | <hi rend="bold">mantreṇādhvaryuḥ puroḍāśamiti</hi> puroḍāśena saṃbadhyate na yajamānena | tasmādagrantha iti kecit | ubhayathā 'pi tvidamaduṣṭam | astu tāvatpuroḍāśaprathane | tatra hi yājñikānāṃ keṣāṃcidayaṃ mantraḥ kṛtvā prathanamabhimarśane prayujyate so 'yaṃ svasiddhāntena pṛcchati kathamasati—vṛtte prathane prayujyamānenānena prathayatīti |</p>
	      <p>tatrābhyupetyavādenottaraṃ <hi rend="bold">mantrābhidhānāditi</hi> | yadyapi prathanaṃ prathamakṛtatvānnāsti mantreṇa nu sattayocyata ityupapannaḥ śabdārthaḥ | atha vā sarvaprayojakavyāpārāṇāṃ prayojyavyāpārapūrvakatvamartharūpeṇa sthitamiti śabdairapi tathaiva pravartitavyam | iha ca stutiviṣayasiddhayarthaṃ prathayatītyetadvidhīyata ityuktam | tatrā ' 'ha nāyaṃ vidhiḥ saṃbhavati viṣayānupapatteḥ | prayojakavyāpāro hi pratīyamānastadgocaraḥ syāt | sa cānupāttaprayojyavyāpāratvānna pratīyate tena yathā yajetetyanukte yājayatīti nocyate tatheha prathetetyanukte prathayatīti na vācyam | na ceha puroḍāśaḥ pratheta tena vā prathitavyamityupādānamasti | tasminnasati prathayatītyanupapannam | tadupapādayati <hi rend="bold">mantrābhidhānāditi</hi> pratīkagṛhītamantropāttaprayojyavyāpāraṃ hi brāhmaṇaṃ prathayatīti vidhatte | <hi rend="bold">yaśca prathasveti brūta ityanena</hi> puroḍāśakartṛkāṃ kriyāmadhvaryuḥ preṣyatītyetaddarśayati | yadyapi ca saṃbhāvyamānakriyāṇāṃ prayojyānāmanupādāyāpi vyāpāraṃ śabdena prayojakavyāpāraḥ sidhyatītyetadapyuttaraṃ saṃbhavati tathā 'pi tūttaravibhavādupādānapūrvakataivoktā | atha vā 'stu yajamānaprathane <hi rend="bold">kathamasatīti</hi> sarvastutīnāṃ kiṃcicchabdagatamarthagataṃ vā ' 'lambanamuktam | tadatra kiṃnibandhanā stutiriti | tadabhidhīyate | mantroktamarthamāśritya stutiḥ pravartiṣyate | <hi rend="bold">mantreṇādhvaryuḥ puroḍāśaṃ brūta</hi> iti na puroḍāśaprathanopādānābhiprāyaṃ kiṃ tarhi puroḍāśaṃ bravīti, uru te yajñapatiḥ prathatāmiti | prathasvetyapītikaraṇaḥ prabhṛtyartho na śabdaḥ padārthatāyai | <hi rend="bold">yaśca prathasveti brūta ityapi</hi> tadādyartha eva | prathatāmiti brūta ityarthaḥ | yaścaivaṃ brūte sa prathayatyanenaiva | guṇavādāt | atha vā tadācaṣṭa ityevaṃ mukhyameva prathayatītyarthamāśritya prathamabuddhayā siddhā stutiḥ || 35 ||</p></div>
	      <div type="sūtra" n="36">
		<p><pb n="155"/>adṛṣṭārthoccāraṇavādino 'pi tanniyamādaparamavaśyaṃ kalpanīyamadṛṣṭaṃ tanmamāpi pratyāyananiyamādbhaviṣyatītyavirodhaḥ | etena mantratvādiniyamaḥ pratyuktaḥ | satsvapyupāyāntareṣu viśiṣṭānupūrvīkamantraviśeṣāmnānādupāyāntaranivṛttau niyamādṛṣṭamātrakalpanayā siddhamarthābhidhānam || 36 ||</p>
	      `</div>
	      <div type="sūtra" n="37">
		<p>yeyaṃ saṃpraiṣe agnīdagnīnityatra buddhabodhanāsaṃbhavādabhidhānakarmagarhā 'bhihitā sā 'pyanupālambhaḥ | smaraṇasaṃskārārthatvāt | buddhīnāṃ hi kṣaṇikatvātsvādhyāyakālotpannānāṃ na prayogakālaṃ yāvadavasthānaṃ tatrāvaśyaṃ kena ciddhayānādinā 'nusaṃdhāne kartavye mantro niyamyate |</p>
		<p>atha vā <hi rend="bold">saṃskāratvāditi</hi> | yadi hi bodha evāvatiṣṭhate tato 'navakāśatvaṃ bhavediha tu tadīyasaṃskāramātrāvasthānāttadabhivyaktidvāreṇāsti jñānotpattyavasara iti na mantrānarthakyam || 37 ||</p>
	      </div>
	      <div type="sūtra" n="38">
		<p>catvāri śṛṅgeti rūpakadvāreṇa yāgastutiḥ karmakāla utsāhaṃ karoti | hautre tvayaṃ viṣu<note><p>gavāmayanāntargata ekāho viṣuvāniti |</p></note>vati hoturājye viniyuktaḥ | tasya cā ' 'gneyatvādahnaścā ' 'dityadevatatvasaṃstavādādityarū <pb n="156"/>peṇāgnistutirupavarṇyate | tatra catvāri śṛṅgeti divasayāmānāṃ grahaṇam | trayo asya pādā iti śītoṣṇavarṣākālāḥ | dve śīrṣe ityayanābhiprāyam | sapta hastā ityaśvastutiḥ | tridhā baddha iti savanābhiprāyeṇa | vṛṣabha iti vṛṣṭihetutvena stutiḥ | roravīti stanayitnunā | sarvalokaprasiddhermahāndevo martyānāviveśetyutsāhakaraṇopakāreṇa sarvapuruṣahṛdayānupraveśāt | evamanena mārgeṇāsti tāvaddharmasādhanasmṛtiḥ || 38 ||</p></div> <div type="sūtra" n="39">
		<p><hi rend="bold">aditirdyauraditiriti</hi> | nātra dyutvādīni vivakṣitāni kiṃ tarhyaditau prakāśayiyitavyāyāmavidyamānavipratiṣiddhadharmopādānaṃ stutyartham | guṇavādena tvaudumbarādhikaraṇavatsaṃvādo yojayitavyaḥ || 39 ||</p>
	      </div>
	      <div type="sūtra" n="40">
		<p>yadyapi pūrvapakṣe 'yamabhiprāyo nopanyastastathā 'pi saṃbhavādupanyasyate | yadi hi svādhyāyakāle 'rthavacanamupayujyeta tatastadāśrīyeta na tvevamasti karmabhirasaṃyogāt | tadanabhyāsastu prokṣaṇādivatsaukaryāt || 40 ||</p></div> <div type="sūtra" n="41">
		<p>yattu paraṃ kāraṇamavijñeyatvamuktaṃ tadayuktam | sata evārthasya puruṣāparādhenāvijñānāt | tatra cārthaprakaraṇasūktadevatārṣanigamaniruktavyākaraṇajñānānyadhigamopāyāḥ | teṣāṃ hyevamarthameva paripālanam | yathaiva ca vyākaraṇena nityapadānvākhyāne kriyamāṇe lopavikārādīnāmupāyatvenopādānamavyutpannāśca taireva padotpādanamiva manyante | tathā 'tra nityavākyārtha<pb n="157" break="no"/>pratipattāvārṣopākhyānamanityavadābhāsamānamupāyatvaṃ pratipadyate | tatra yathā kaścidvyācakṣāṇaḥ padatadavayavādīnāṃ cetanatvamivādhyasya viśeṣabādhādivyāpāraṃ nirūpayatyetenaivamukto 'yamevaṃ pratyāheti | yathā ca pūrvapakṣottarapakṣavādinau vyavahārārthaṃ kalpitāvevamṛṣyārṣeyaviviṣayā kalpanā | atha vā paramārthenaivedamṛṣibhistathoktaṃ na tu sa mantrastaireva kṛtastadānīṃ vā puruṣāntareṣvasanneva teṣāmāvirbhūtaḥ | kiṃ tarhi yathā 'dyatve 'pi kaścitprakṛtārthavivakṣāyāṃ tadarthaṃ vākyamupāditsamānastadarthasarūpaṃ mantraṃ ślokaṃ vā 'nyadīyaṃ smṛtvā svavākyasthāne prayuṅkte tatpratyayena cānye tadarthamavadhārayantyevamihāpi vedārthavidbhistadvāsitāntaḥkaraṇairmṛgvādibhirātmīyavyavahāreṣu śrutisāmānyarūpeṇa viśiṣṭārthapratyāyanārthaṃ mantrāḥ prayuktāstadbalena cāsmadādīnāṃ tadanurūpā 'nityārthapratipattirmavati | pratyayadṛḍhatvārthameva cā ' 'rṣasmaraṇam | tatraivamupākhyānaṃ smaranti | yathā kila bhūtāṃśo nāma kaścidṛṣirjarāmaraṇanirākaraṇārthī sṛṇyevetyevamādinā sūktenāścinau stutavān | bhūtāṃśo aśvinoḥ kāmamaprāiti cānte saṃkīrtanāttasyā ' 'rṣamāśvinaṃ sūktamiti ca dyotitam | tatra sṛṇiraṅkuśaḥ saraṇasādhanatvāttamarhantau tatra vā sādhū iti sṛṇyāvarthātkuñjarau | ākāraśchandasi dvivacanādeśaḥ | tāvivātyarthaṃ jṛmbhamāṇāvaṣṭāṅgapraharaṇavyāpṛtau jarbharī | turpharītū hiṃsantau | nitośatirvadhakarmā tatkāriṇau naitośau—yoddhārau tāviva turpharī—tvaramāṇā hiṃsakāviti vā | parpharīkāśobhāyuktau | udanyatiḥ pipāsārthaḥ, tatra jātau, udanyajau prāvṛṣijau cātakau jemanā—udakavantau jemaśabdātpāmādivihito matvarthīyo napratyayaḥ | tau yathodakalābhena mattau bhavatastathā yau maderū tau me jarāyumarāyu jarāmaraṇadharmakamarthāccharīramajaramamaraṃ ca kurutamiti vākyaśeṣaḥ | tenaivaṃ vākyārtho yāvaṅkuśacoditāviva kuñjarau sarvato jṛmmamāṇau śatrūṇāṃ nihantārau bhavato hiṃsrāviva ca hiṃsanavyāpṛtau dākṣyeṇa ca śobhete cātakāviva codakalābhena madātprīyete tāvubhāvapi jarāmaraṇayoḥ kupitāvivājaratvasyāmaratvasya vā prītāvajaramamaraṃ me śarīraṃ vidhattāmiti | “amyaksā ta” ityagastyārṣaṃ tena kilendro 'maratvaṃ dhanaṃ prārthitastathā coparitanyāmṛci “tvaṃ tū na indra taṃ rayiṃ dā” iti śrūyate | tadevāsyāmṛcyanuṣaṅgeṇa draṣṭavyam | iyaṃ ca cchandomadvitīye 'hani marutvatīye śastre viniyuktā | tatrāmyagityamāśabdo 'vyayaṃ sāhityavācī yato 'mātya iti bhavati sahāñcatītyamyaksā ta indra, ṛṣṭirāyudhaviśeṣaḥ pāṇikṣepyaḥ, asme iti—asmākaṃ sanemi—purāṇam | amvaṃ—toyaṃ maruto junanti—kṣipanti | agniścidityupamārtho hi sma, atase—śuṣkatṛṇe śuśukvān—dīpta<pb n="158" break="no"/>vān āpa iva dvīpaṃ dadhati prayāṃsi—annādyāni | vākyārthe tu prathamatṛtīyayordvitīyacaturthayośca padānāṃ saṃbandhaḥ | tatra setyetadākṣipto yacchabdastṛtīyapāde kalpyate | śuṣkatṛṇe dīpto 'gniriva yā lakṣyate tava sahacāriṇī nityamṛṣṭistava vallabhā sā tāvattvatprasādenāsmākameva | ye 'pyamī purāṇaṃ jalaṃ vṛṣṭirūpeṇa vikṣipanta āpa iva dvīpamannādyāni dhārayanti tava priyasakhāste 'pyasmākameva sa tvamevaṃ sādhāraṇadravyaḥ sannamaratvaṃ na kevalaṃ dehi | ekayā pratidhā 'pivaditīndrasyaiva stutiḥ | ekena prayatnenāpibatsākaṃ—yaugapadyena, sarāṃsi—pātrāṇi somasya pūrṇāni indraḥ kāṇukā—kāmayamānaḥkāmukaśabdasya cchāndaso varṇavyatyayaḥ | ākārastu vibhaktyādeśaḥ | atha vā kāntakānītyādayo niruktoktāḥ kāṇukāśabdavikalpā yojanīyāḥ | tadevaṃ sarvatra kenacitprakāreṇābhiyuktānāmarthotprekṣopapatteḥ prasiddhatarārthābhāve 'pi vedasya tadabhyupagamātsiddhamarthavattvam || 41 ||</p>
	      </div>
	      <div type="sūtra" n="42">
		<p><hi rend="bold">paraṃ tu śrutisāmānyamātramiti</hi> | yajamānastāvatprārthayitā indraśca prārthyamānaḥ sarvadā 'sti | kīkaṭā nāma yadyapi janapadāstathā 'pi nityāḥ | atha vā sarvalokasthāḥ kṛṣaṇāḥ kīkaṭāḥ | pramagandaḥ—kusīdavṛttiḥ sa hi prabhūtataramāgamiṣyatītyevaṃ dadāti | nīcāśākhaḥ—ṣaṇḍhastadīyaṃ dhanaṃ naicāśākham | tacca sarvamayajñāṅgabhūtaṃ teṣāṃ karmaṇyapravṛttestadasmākamāhareti | śeṣaṃ gatārtham || 42 ||</p>
	      </div>
	      <div type="sūtra" n="43">
		<p>āgneyyetyagninā devatayā liṅgena tadabhidhānasāmarthyena vā ya upadeśaḥ sa tadarthārhatāṃ mantrasya dyotayati | devatātaddhito hyeṣa smaryate yaṃ cārthaprādhānyena mantraḥ prakāśayati sā tasya devatā nābhidhānamātreṇa | ekadevatye 'pi mantre 'nekadevatāntarapadaprayoge sati taddevatyavyapadeśābhāvāt | prādhānyābhidhānaṃ ca nārthaparatvena vinopapadyate || 43 ||</p>
	      </div><!-- sūtra !-->
	      <div type="sūtra" n="44">
		<p>ūhadarśanaṃ na mātā varghata iti | arthe ca puṣṭyādivṛddheḥ pratyakṣatvātpratiṣedhāsaṃbhavā<pb n="159" break="no"/>dānarthakyāttadaṅgeṣviti śabde vijñāyate | tatrāpi sthaulyādivṛddhayasaṃbhavādadhikārthavācitvena dvivacanabahuvacanayoḥ pratiṣedhaḥ | sa cārthaparatve sarvapaśuviśeṣaṇamātrādyupāditsāyāṃ satyāmavakalpate | yā cānyapadavṛddhisadbhāvapratītiriyaṃ ca<note><p>arthaparatve 'vakalpata ityanuṣaṅgaḥ |</p></note> | yadyapi mātṛprabhṛtīnāṃ pārārthyātsaṃbandhibhedādeva ca bhedasiddheranūhyatvaṃ sadevānuvadati tathā 'pi nyāyāvagatānūhasaṃkīrtanānnyāyarahiteṣūhasaṃpratyayātprakṛtau vivakṣitārthatā vijñāyate | anyathā tu tadadṛṣṭamavikṛtaireva sādhyeta | tathā <hi rend="bold">yadyapyanyadevatyaḥ paśurāgneyyevamanotā</hi> kāryetyūhaprāptidarśanaṃ, eva<hi rend="bold">musrāṇāṃ vapānāmityevamādī</hi>nāṃ yathārthamūhitānāmevā ' 'mnānamapi vivakṣitārthaṃ bhaviṣyati | itarathā prākṛtapadatyāge 'nyakalpane cādṛṣṭadvayaṃ kalpyeta || 44 ||</p>
	      </div><!-- sūtra !-->
	      <div type="sūtra" n="45">
		<p>vidhireva ca brāhmaṇābhidhastatra tatra paryāyairavayavānvākhyānanirvacanādibhiścārthaprakāśanaparatvaṃ darśayati | arthānāśrayaṇe hi sarvaṃ tadanarthakaṃ syāt | tasmādvivakṣitavacanā mantrā iti siddham || 45 ||</p>
	      </div><!-- sūtra !-->
	      <trailer>iti mantrādhikaraṇam || 4 ||</trailer>
	    </div> <!-- adhikaraṇa !-->
	  </div> <!-- pāda !-->
	  <div type="pāda" n="3">
	    <div type="adhikaraṇa" n="1">
	      <head type="toc">smṛtyācāraprāmāṇyādhikaraṇam</head>
	      <div type="sūtra" n="1">
		<p>evaṃ tāvadvidhyarthavādamantranāmadheyātmakasya vedasya dharmaṃ pratyupayogaḥ sādhita idānīṃ pauruṣeyīṣu smaryamāṇārthāvadhiṣu manvādipraṇītanibandhanāsu smṛtiṣvanibaddheṣu cā ' 'cāreṣu cintā | tatra kiṃcidudāhṛtya vicāraḥ kartavya ityaṣṭakādismaraṇāni manvādisthāni <pb n="160"/>tadgranthasamarpitāni pramāṇāpramāṇavicāraviṣayatvenodāhriyante | saṃdehahetuścābhidhīyate |</p>
		<lg>
		  <l>pāratantryātsvato naiṣāṃ pramāṇatvāvadhāraṇā |</l>
		  <l>aprāmāṇyavikalpastu drạdhimnaiva vihanyate ||</l>
		</lg>
		<p>manvādivacanaṃ smṛtyapekṣaṃ smṛtiśca mūlapramāṇāpekṣiṇīti naikasyāpi vedavannirapekṣaprāmāṇyaniścayaḥ | yatastu vedavādināmevāvibhāgenāvicchinnapāramparyaparigrahādāṛdhyamato nāprāmāṇyādhyavasānamiti yuktaḥ saṃdehaḥ | tatra pūrvapakṣavādī vadati naiṣāṃ prāmāṇyamevāpekṣitavyamiti | kutaḥ |</p>
		<lg>
		  <l>pūrvavijñānaviṣayaṃ vijñānaṃ smṛtirucyate |</l>
		  <l>pūrvajñānādvinā tasyāḥ prāmāṇyaṃ nāvadhāryate |</l>
		</lg>
		<p>sarvasmaraṇāni hi pratyakṣādyavagate 'rthe tadānurūpyeṇopajāyamānānyarthaṃ samarthayanti | tadihāṣṭakādīnāṃ svargādisādhyasādhanabhāvaṃ pratyakṣādīni tāvanna gṛhṇantīti sādhitam | śabdo 'pi yathā 'gnihotrādiṣu pratyakṣeṇopalabhyate naivaṃ mantrāḥ |</p>
		<lg>
		  <l>pratyakṣānupalabdhe na śabde sadbhāvakalpanā |</l>
		  <l>dharmāstitvapramāṇāddhi viprakṛṣṭatarā bhavet ||</l>
		</lg>
		<p>śabdasya tāvadekameva pratyakṣaṃ pramāṇam | sa cettenānavagamyamāno 'pyamtītyucyate tato varaṃ dharmāstitvameva niṣpramāṇakamabhyupagatamiti |</p>
		<lg>
		  <l>na vā ' 'numānamapyasminnaṣṭakāśrutikalpane |</l>
		  <l>na hi smṛtistayā vyāptā dṛṣṭā 'nyadvā 'numāpakam ||</l>
		</lg>
		<p>yathaiva dharme saṃbandhādarśanānna kiṃcilliṅgaṃ kramate tathā 'ṣṭakādiśrutāvapi |</p>
		<lg>
		  <l>na vā ' 'gamena tadbodho nityena kṛtakena vā |</l>
		  <l>visrambhaḥ kṛtake nāsti nityo naivopapadyate ||</l>
		</lg>
		<p>yadyapyaindriyakatvādaṣṭakādismṛtīnāṃ pauruṣeyāgamagamyatvaṃ saṃbhavati | tathā 'pi vipralambhabhūyiṣṭhatvādaśraddheyavacaneṣu puruṣeṣvanadhyavasānam | dṛśyante hyanāgamikānapyarthānāgamikatvādhyāropeṇa kecidadyatve 'pyabhidadhānāḥ | tena manvādibhirapi kimaṣṭakāśrutīrupalabhya vedamūlatvaṃ svanibandhanānāṃ pratijñātamutānupalabhyaiva śraddheyavākyatvārthamiti duṣṭapuruṣākulitacetasāṃ bhavati saṃdehaḥ | tāvatā ca prāmāṇyavighātaḥ | nityasya vacanasyā ' 'dimatsmaraṇamūlapratipādane vyāpāra eva nāsti | na ca mantraliṅgāni svayaṃ mūlatvaṃ pratipadyante | <pb n="161"/>vidhiśūnyatvāt | na ca mūlāntaraṃ nyāyāgataṃ sūcayanti | anyaparatvāt | na ca sarveṣāṃ smṛtipraṇayināmavigānam<note><p>yaducyate dvijātīnāṃ śūdrāddāropasaṃgrahaḥ | na tanmama mataṃ yasmāttatrā ' 'tmā jāyate svayam || ityādinā vigānadarśanāditi bhāvaḥ |</p></note> | yena pauruṣeyāgamabalādupalabdhapūrvaśrutimūlatvaṃ syāt |</p>
		<lg>
		  <l>na ca vijñāyate vākyaṃ kīdṛśaṃ tairnirūpitam |</l>
		  <l>arthavādādirūpāddhi paśyāmo bhrāmyato bahūn |</l>
		</lg>
		<p>yadi hyetadekāntena gamyeta yathāvidhi vākyānyeva manvādibhirupalabdhānīti | tataḥ kā 'pi kalpanā syādadyatve 'pyanyaparārthavādādivacanebhyo 'pi bhrāmyantaḥ puruṣā dṛśyante | tena teṣvapyāśaṅkā bhavati | mṛtasākṣikavyavahāravacca pralīnaśākhāmūlatvakalpanāyāṃ yasmai yadrocate sa tatpramāṇīkuryāt | tasmānnā ' 'gamenāpi mūlopalabdhiḥ ||</p>
		<lg>
		  <l>upamānaṃ tvadṛṣṭe 'rthe sadṛśe cānirupite |</l>
		  <l>naiveṣṭamiti tenāpi na mūlaśrutisādhanam ||</l>
		  </lg> <lg>
		  <l>arthāpattyā 'pi yatkiṃ cinmūlamityavagamyate |</l>
		  <l>taccāpramāṇapakṣe 'pi bhrāntyādi na virudhyate ||</l>
		</lg>
		<p>yadi hi śrutikalpanena vinā smṛtirnopapadyate tataḥ samyaṅmūlā syāt | saṃbhavati tu svapnamūlatvena tenānaikāntyādarthāpatteḥ sāmānyato dṛṣṭasya vā 'navakāśaḥ | tasmādanupalabdhigocarāpannāyāṃ śrutau satsvapi mūlāntareṣvabhipretamūlābhāvānnirmūlatvābhidhānam | <hi rend="bold">nanu ye vidurevamitikartavyatāka evaṃphalakaścāsau padārthaḥ kartavya iti</hi> | atha vā ye kartavyo 'sāvitītthaṃ viduste tathā vijānantastādṛśāḥ kathamivāsmānvipralabdhuṃ na kartavyo 'sāviti vadeyuḥ | nanvanya evaṃ vadanti kartavya ityanye na vā kartavya ityāhuḥ | kathamanyatvaṃ yadā teṣāmapyevamayaṃ smaryata iti kathite bhavatyevaṃ pratipattiḥ | atha vā ye manvādayo vidurakartavyo 'yaṃ padārtha iti kathamiva te vinā 'parādhena lokaṃ vañcayituṃ vadiṣyanti kartavya evāyamiti | <hi rend="bold">smaraṇānupapattyeti</hi> | ye tāvanmanvādibhyo 'rvāñcaḥ puruṣāsteṣāṃ yajjñānaṃ tattāvadanavagatapūrvārthatvānna smṛtiḥ | manvādīnāmapi yadi prathamaṃ kiṃ citpramāṇaṃ saṃbhāvyate tataḥ smaraṇaṃ bhavennānyathā | kasmātpunaḥ putraṃ duhitaraṃ vā 'tikramya vandhyādauhitrodāharaṇaṃ kṛtam | sthānatulyatvāt | putrādisthānīyaṃ hi manvādeḥ pūrvavijñānaṃ <pb n="162"/>dauhitrasthānīyaṃ smaraṇamataśca yathā duhiturabhāvaṃ parāmṛśya dauhitrasmṛtiṃ bhrāntiṃ manyate tathā manvādibhiḥ pratyakṣādyasaṃbhavaparāmarśādaṣṭakādismaraṇaṃ mithyeti mantavyam | <hi rend="bold">yathaiva pāramparyeṇāvicchedādayaṃ veda iti</hi>—vākyānumānābhiprāyeṇoktam |</p>
		<p>itarastvarthasyaivāvicchedasmaraṇamayamāheti matvā punarnirmūlatvamāha | vedaḥ punaḥ saviśeṣaḥ pratyakṣagamyastatra ghaṭādivadeva puruṣāntarasthamupalabhya smaranti | tairapi smṛtamupalabhyānye 'pi smaranto 'nyebhyastathaiva samarpayantītyanāditā | sarvasya cā ' 'tmīyasmaraṇātpūrvamupalabdhiḥ saṃbhavatīti na nirmmūlatā | śabdasaṃbandhavyuptattimātrameva ceha vṛddhavyavahārādhīnam | prāgapi hi vedaśabdādanyavastu vilakṣaṇaṃ vedāntaravilakṣaṇaṃ vā 'dhyetṛsthamṛgvedādirūpaṃ mantrabrāhmaṇādirūpāṇi cānyavilakṣaṇānyupalabhyante | sarveṣāṃ cānādayaḥ saṃjñā iti taddvāreṇottarakālamapi gamyamānānāṃ pratyakṣatvaṃ sādhitam | nanvaṣṭakādiṣu puruṣāntarastheṣvapi kumbhakārakriyāsviva kiṃ cidvijñānamūlamasti | yadi hi karmasvarūpamātraṃ smaryeta tataḥ pākādi tadindriyairanyānanuṣṭhato dṛṣṭavā pare smareyuḥ | yatastviha svargādisādhyasādhanasaṃbandhaḥsmaryate | nāsau puruṣāntareṣūtpadyamānaḥ kaściddṛśyata ityandhaparamparānyāyenāpramāṇatā | sarvasyānādivyavahāropanyāsena vedavatprasiddhyabhimāno bhavatyato 'ndhaparamparānidarśanam | vede hi prāmāṇyasyānāditvamihāprāmāṇyasya | katham—</p>
		<lg>
		  <l>yo yo grahītā jātyandhaḥ sa svayaṃ nopalabdhavān |</l>
		  <l>svātantryeṇāgṛhīte ca prāmāṇyaṃ nāvatiṣṭhate ||</l>
		</lg>
		<p>tādṛśaṃ vā 'ṣṭakādismaraṇam | na ca codanā mūlabhūtopalabhyate | na cānanubhūtasaṃbandhā 'numāṃtu śakyate | yadi ca vedādupalabhya smṛtayaḥ pravartitāḥ syustato 'rthasmaraṇavadita upalabhyāyaṃ manvādibhiḥ praṇīta ityapi pāramparyeṇa smaryeta | syādetad | arthasmaraṇena kṛtārthānāṃ niṣprayojanaṃ mūlasmaraṇamanādarādbhraṣṭamiti | tadayuktam | na hi yatkṛtaṃ prāmāṇyaṃ tadeva vismartuṃ yujyate | arthasbhṛteḥ svataḥ prāmāṇyābhāvāt | sarve puruṣāstāvadetajjānanti yathā vedamūlajñānādvinā prāmāṇyaṃ na niścīyata iti te kathamiva tatrānādaraṃ kuryuḥ | api ca—</p> 
		<lg>
		  <pb n="163"/>
		  <l>yena yatnena manvādyairātmavākyaṃ prapāṭhitam |</l>
		  <l>kasmāttenaiva tanmūlaṃ na samarpitā ||</l>
		</lg>
		<p>yadi hi tairapyarthamātramevānyebhyo 'dhigataṃ na vedo dṛṣṭa iti tatastatpūrvakeṣvapyayameva paryanuyoga iti nirmūlasaṃpradāyatvaprasaṅgānnirmūlatvānna mucyase | yadi tu pralīnaśākhāmūlatā kalpyeta tataḥ sarvāsāṃ buddhādissṛtīnāmapi taddvāraṃ prāmāṇyaṃ prasajyate | yasyaiva ca yadabhipretaṃ sa eva tatpralīnaśākhāmastake nikṣipya pramāṇīkuryāt | atha vidyamānaśāravāgatā evaite 'rthāstathā 'pi manvādaya iti sarve puruṣāstata evopalapsyante | yuktatarā ca svādhyāyādhyayanavidheḥ sākṣādvedādeva pratītiriti smṛtipraṇayanavaiyarthyaṃ syāt | na ca tadvijñāyate | kīdṛśādvākyādidaṃ manvādibhiḥ pratipannaṃ kiṃ vidhiparādutārthavādarūpāditi | paśya—</p>
		<lg>
		  <l>mahatā 'pi prayatnena tamisrāyāṃ parāmṛśan |</l>
		  <l>kṛṣṇaśuklavivekaṃ hi na kaścidadhigacchati ||</l>
		</lg>
		<p>na ca manvādivacanādvedamūlatvaṃ niścinumaḥ | te hi nirmūlamapi vipralambhādihetoruktyā lokaṃ vañcayitumevaṃ vadeyuḥ | tasmādapramāṇam || 1 ||</p>
	      </div> <!-- sūtra !-->
	      <div type="sūtra" n="2">
		<p>sarvathā tāvanmanvādipraṇītāḥ sannibandhanāḥ smṛtayaḥ śeṣāṇi ca vidyāsthānāni svārthaṃ pratipādayantyupalabhyante | manvādīnāṃ cāpratyakṣatvāttadvijñānamūlamadṛṣṭaṃ kiṃ cidavaśyaṃ kalpanīyam | tatra ca—</p>
		<lg>
		  <l>bhrānteranubhavādvā 'pi puṃvākyādvipralambhanāt |</l>
		  <l>dṛṣṭānuguṇyasādhyatvāccodanaiva laghīyasī ||</l>
		</lg>
		<p>sarvatraiva cādṛṣṭakalpanāyāṃ tādṛśaṃ kalpayitavyaṃ yaddṛṣṭaṃ na viruṇādvi na vā 'dṛṣṭāntaramāsañjayati | tatra bhrāntau tāvatsamyaṅnibaddhaśāstradarśanavirodhāpattiḥ sarvalokābhyupagatadṛḍhaprāmāṇyabādhaśca | idānīṃtanaiśca puruṣairapi bhrāntirmanvādīnāmanuvartitā | tatparihāropanyāsaśca manvādīnāmityanekādṛṣṭakalpanā | anubhave 'pi sa eva tāvadanubhavaḥ kalpayitavyaḥ | punaścedānīṃtanasarvapuruṣajātiviparītasāmarthyakalpanā, manvādestaccaitaṃtsarvajñavāde nirākṛtam | puruṣavākyaparā 'pyandhaparamparayā nirākṛtā | na hi niṣpratiṣṭhapramāṇātmalābho dṛśyate | tathā vipralambhe 'pi tatkalpanā | vipralipsā prayojanaṃ lokasya ca tatra bhrāntistasyāśceyantaṃ kālamanuvṛttirityādyāśrayaṇīyam | utpannasya ca dṛḍhasya pratyayasyaprāmāṇya <pb n="164"/>nirākaraṇāddṛṣṭavirodhaḥ | tasmātsarvebhyaścodanākalpanaiva jyāyasī | tatra hi tanmātrādṛṣṭābhyupagamaḥ | śeṣāstu mahājanaparigrahādayaḥ sarve 'nuvidhīyante | saṃbhāvyate ca manvādīnāṃ codaṃnāpūrvavijñānakāraṇatvena | tadarthamevā ' 'ha—<hi rend="bold">tenopapanno vedasaṃyogastraivarṇikānāmiti</hi> | yāni punaranupapannavedasaṃbhāvanānāṃ mlecchādīnāmatīndriyārthasmaraṇāni teṣāṃ mūlakalpanāvelāyāmeva codanā saṃbhāvanāpadaṃ nā ' 'rụ̄dheti mithyātvahetubhūtacatuṣṭayapāriśeṣyādapramāṇatvam | saṃbhāvitāyāṃ punaścodanāyāṃ kāraṇāntaṃraniṣedhe kṛte nirmūlatvāsaṃbhavātpariśeṣasiddhaṃ codanāmūlatvam | yattu kimarthaṃ codanā nopalabhyanta iti | tatra ke cidāhuḥ | nityānumeyāstā na kadā ciduccāryante | yathāliṅgādikalpitāḥ | kathamanuccāritānāṃ mūlatvopapattiriti cet | naiṣa doṣaḥ | pāṭhāvicchedavatpāramparyeṇa smaraṇāttatsiddheḥ | yathaiva hi granthaḥ saṃpradāyādavicchinno 'stitvaṃ bhajate tathaiva pratijñayā nityānumeyaśrutisaṃpradāyāvicchedasiddhiḥ | tattvayuktam | andhaparamparānyāyādeva | yā hi codanā na kadāciduccāryate tasyāḥ sarvapuruṣapratyakṣādiprasarābhāvāddurlabhataramastitvam | tathā ca smṛterapi saiva vandhyādauhitratulyatā | liṅgādīnāṃ tu nityatvānnityamanuccaritaśrutyanumānakāraṇatvamaviruddham | tena varaṃ pralīnaśrutyanumānameva | na ca pralayo na saṃbhāvyate | dṛśyate hi pramādālasyādibhiḥ puruṣakṣayāccālpaviṣayatvam | na caivaṃ sati yatkiṃ citpramāṇamāpatsyate | śiṣṭatraivarṇikadṛḍhasmaraṇānyathānupapattilabhyatvācchrutyanumānasya | yadvā vidyamānaśākhāgataśrutimūlatvamevāstu | kathamanupalabdhiriti ceducyate—</p>
		<lg>
		  <l>śākhānāṃ viprakīrṇatvātpuruṣāṇāṃ pramādataḥ |</l>
		  <l>nānāprakaraṇasthatvātsmṛtermūlaṃ na dṛśyate ||</l>
		</lg>
		<p>yattu kimarthaṃ vedavākyānyeva nopasaṃgṛhītānīti | saṃpradāyavināśabhīteḥ | viśiṣṭānupūrvyā vyavasthito hi svādhyāyo 'dhyetavyaḥ śrūyate | smārtāścā ' 'cārāḥ ke citkvacitkasyāṃ cicchākhāyām | tatrāpi tu kecitpuruṣamevādhikṛtyā ' 'mnāyante | ye tu kratuprakaraṇāmnātāḥ kenacinnimittenotkṛṣyamāṇāḥ puruṣadharmatāṃ bhajante | yathā ‘<hi rend="bold">malavadvāsasā saha na saṃva det<note type="reference"><ref cRef="TaiSaṃ:2.5.1">tai. saṃ. ( 2-5-1 ) |</ref></note></hi>’ ‘<hi rend="bold">tasmānna brāhmaṇāyāvaguret<note type="reference"><ref cRef="TaiSaṃ:2.6.10">tai. saṃ ( 2-6-10 ) |</ref></note></hi>‘ <hi rend="bold">ityevamādayaḥ</hi> | tatra yadi tāvattānyeva vākyānyuddhṛtyādhyāpayeyustataḥ kramānyatvātsvādhyāyavidhivirodhaḥ syāt | anena ca nirdeśenānye 'pyarthavādoddhāreṇa vidhimātramadhīyīrankarmaupayikamātraṃ vā | tatra vedapralayaḥ prasajyeta | na cāvaśyaṃ manvādayaḥ sarvaśākhādhyāyinaḥ |</p>
		<p>te hi prayatnena śākhāntarādhyāyibhyaḥ śrutvā 'rthamātraṃ svavākyairavismaraṇārthaṃ nibadhnīyuḥ | na ca vākyaviśeṣo jñāyate | yathaiva hi smṛterdṛḍhatvādbhrāntimūlatvaṃ nāstyevamarthavādamūlatvamapi | śaknuvanti hi te vidhyarthavādau vivektum | tatra smṛtervidhyātmakatvātprakṛtitā<pb n="165" break="no"/>dātmyānumānalabdhāspade 'rthavādapūrvakatvaṃ niṣpramāṇakam | api ca vedo 'khilo dharmamūlaṃ sasarvo 'bhihito veda iti ca svayameva smṛrtṛbhirātmā badhvā samarpitastaccaitanniyogatastatkālaiḥ kartṛbhirbuddhikāritvādupalabdhamataḥ siddhaṃ vedadvāraṃ prāmāṇyam | yastu kartṛsāmānyātsvatantrameva prāmāṇyaṃ vedamūlatvaṃ vā 'numānena sādhayati tasyārthakāmānusāribhirdṛṣṭārthairācārairanekāntaḥ | śrūyamāṇaśrutyadhīnaprāmāṇyāpatteśca viruddhatā tasmādarthāpattirevātrāvyabhicārādupacārātpaścānmānādanumānatvenoktā | <hi rend="bold">asyā eva smṛterdrạdhimna iti</hi> | dṛḍhatvātkāraṇānumānamatha vā dṛḍhatvasya | <hi rend="bold">na hi manuṣyā ihaiveti</hi> | niḥśeṣasaṃskāracchidā maraṇenāntaritvātkarmaphalasaṃbandhānusaṃdhānāsaṃbhavenocyate | <hi rend="bold">smṛtivaidikapadārthayoḥ kartṛsāmānyādupapanno vedasaṃyogastraivarṇikānāmiti</hi> | codanāmūlasaṃbhāvanāpadalābhārtham | <hi rend="bold">vismaraṇamapyupapadyata iti</hi> | dṛśyate hyadyatve 'pyarthasmaraṇaṃ granthanāśaśca | yadā tu śākhāntareṣu vidyanta eva tāḥ śrutayastadā 'pi kasyāṃ śākhāyāṃ kāḥ paṭhayantaïtyasyāṃśasya vismaraṇam | vaidikatvamātraṃ tu prāmāṇyasiddhaye paripālayanti | tadviśeṣajñānaṃ punaranaupayikatvādanādartavyameva | <hi rend="bold">tathā pratyupasthitaniyamānāmiti</hi> | āgatamāgataṃ nimittaṃ prati ye niyamyante vṛddhavayaḥpratyutthānādayasteṣām | <hi rend="bold">dṛṣṭārthatvādeva prāmāṇyamiti</hi> | etadayuktam | kutaḥ—</p>
		<lg>
		  <l>dharmaṃ prati yato 'tredaṃ prāmāṇyaṃ prastutaṃ smṛteḥ |</l>
		  <l>tasmātkṛṣyādivatteṣāmupanyāso na yujyate |</l>
		</lg>
		<p>na hi yāvatkiṃ cidācaraṇaṃ tasya sarvasya mūlamiha pramāṇī kriyate | dharmajijñāsādhikārāt | yadi ca gurvanugamādīnāṃ kevalaṃ dṛṣṭārthatvameva syāttataḥ kṛṣyādivaddharmaṃ pratya<pb n="166" break="no"/>prāmāṇyameveti nopanyasitavyāḥ | syādetadapramāṇatvenaiṣāmupanyāsa iti | na | tathā sati “hetudarśanācca” ityatrodāhartavyā bhaveyuḥ | tasmācchreyāṃptamiti ca darśanaṃ niṣphalam | na ca niyogataḥ śāstrādṛte prāptiḥ | śakyate hyupāyāntareṇāpi sāmadānādinā gururadhyāpanādīni kārayitum | tatrāsti niyamavidheravakāśaḥ | sarvatra ca yathā kathaṃ cillokapaṅktisahāyopādānātmarakṣaṇaprītyutpādādikā dṛṣṭārthatā bhāṣyakāroktā śakyā vaktum | na cāvaghātādīnāṃ vṛṣṭikāmayāgādīnāṃ ca dṛṣṭārthānāmavaidikatvam | tasmātsatyapi dṛṣṭārthatve saṃbhāvyate vedamūlatvaṃ niyamādṛṣṭasiddherananyapramāṇakatvāt | ataśca gurvanugamanādernaimittikatvādakriyāyāṃ pratyavāyaḥ karaṇe ca na bhavati | dṛṣṭaṃ ca prīto gururadhyāyayiṣyatītyevamādi niṣpadyate | niyamāccāvighnasamāptyarthāpūrvasiddhiḥ | evaṃ ca “ācārādgṛhyamāṇeṣu tathā <note type="reference"><ref cRef="MīSū:6.2.10">jai. sū. ( 6-2-10 )</ref></note>syādityatra sakṛdasakṛdvā 'nuṣṭhānamiti vicāro yuktaḥ | itarathā tu dṛṣṭārthatvavaśenaivodakapānādivadavadhāraṇaṃ syāt | yattu bhāṣyakāreṇa dṛṣṭārthatvādeva prāmāṇyamityuktaṃ tatpūrvapakṣavādyatiśayārtham | etaduktaṃ bhavati | yāstāvadadṛṣṭārthāḥ smṛtayastāḥ kathaṃ cidapramāṇī kuryādbhavān, imāḥ punargurvanugamanādiviṣayāḥ kathamivāpramāṇaṃ bhaviṣyantīti | sabhāprapādīnāṃ yadyapi viśeṣaśrutirnaiva kalpyate tathā 'pi paropakāraśrutyaiva samastānāmupādānātprāmāṇyam | tasmācchreyāṃsamityaśve gardabhenānugantavye siddhavacchreyasāmūnairanugamanaṃ darśayati | yathā dhanvani—nirudake kṛtāḥ prapāḥ pareṣāmupakurvantyevaṃ tvamiti devatāstutipare vākye siddhavatprapāsadbhāvastasyāśca pārārthyaṃ dṛśyate | gotracihnaṃ śikhākarma tatrāpyācāraniyamasyādṛṣṭārthatvānnaiva tāvanmātrameva prayojanam | śakyaṃ hyupāyāntareṇāpi gotraṃ smartuṃ tenānya evābhiprāyaḥ | karmāṅgabhūtaṃ tāvaccaturavattapañcāvattādivibhāgasiddhayarthamavaśyaṃ smartavyaṃ gotram | ataśca taccihnārthamapi tāvacchikhākalpasmṛteḥ prāmāṇyamastu | tanniyamādṛṣṭasya tvekāntenaivānanyagatitvātpuruṣārthatā setsyatīti | tena sarvasmṛtīnāṃ prayojanavatī prāmāṇyasiddhiḥ | tatra yāvaddharmamokṣasaṃbandhi tadvedaprabhavam | yattvarthasukhaviṣayaṃ tallokavyavahārapūrvakamiti vivektavyam | eṣaivetihāsapurāṇayorapyupadeśavākyānāṃ gatiḥ | upākhyānāni tvarthavādeṣu vyākhyātāni | yattu pṛthivīvibhāgakathanaṃ taddharmādharmasādhanaphalopabhogapradeśavivekāya kiṃciddarśanapūrvakaṃ kiṃcidvedamūlam | <pb n="167"/>vaṃśānukramaṇamapi brāhmaṇakṣaṃtriyajātigotrajñānārthaṃ darśanasmaraṇamūlam | deśakālaparimāṇamapi lokajyotiḥśāstravyavahārasiddhayarthaṃ darśanagaṇitasaṃpradāyānumānapūrvakam | bhāvikathanamapi tvanādikālapravṛttayugasvabhāvadharmādharmānuṣṭhānaphalavipākavaicitryajñānadvāreṇa vedamūlam | aṅgavidyānāmapi kratvarthapuruṣārthapratipādanaṃ lokavedapūrvakatvena vivektavyam | tatra śikṣāyāṃ tāvadyadvarṇakaraṇasvarakālādipravibhāgakathanaṃ tatpratyakṣapūrvakam | yattu tathāvijñānātprayoge phalaviśeṣasmaraṇam | mantro hīnaḥ svarato varṇato veti ca pratyavāyasmṛtistadvedamūlam | evaṃ kalpasūtreṣvarthavādādimiśraśākhāntaraviprakīrṇanyāyalabhyavidhyupasaṃhāraphalamarthanirūpaṇaṃ tattatpramāṇamaṅgīkṛtam | lokavyavahārapūrvakāśca kecidṛtvigādivyavahārāḥ sukhārthahetutvenā ' 'śritāḥ | vyākaraṇe 'pi śabdāpaśabdavibhāgajñānaṃ sākṣādvṛkṣādivibhāgavatpratyakṣanimittam | sādhuśabdaprayogātphalasiddhirapaśabdena tu phalavaiguṇyaṃ bhavatīti vaidikam | chandovicityāmapi gāyatryādiviveko lokavedayoḥ pūrvavadeva pratyakṣaḥ | tajjñānapūrvakaprayogāttu phalamiti śrautam | tathā cāniṣṭaṃ śrūyate | yo ha vā 'viditārṣeyacchandodaivatabrāhmaṇena mantreṇa yajati yājayati vetyādi | jyotiḥśāstre 'pi yugaparivartaparimāṇadvāreṇa candrādityādigativibhāgena tithinakṣatrajñānamavicchinnasaṃpradāyagaṇitānumānagūlaṃ grahasausthyadausthyanimittapūrvakṛtaśubhāśubhakarmaphalavipākasūcanaṃ tadgataśāntyādividhānadvāreṇa vedamūlam | etena sāmudravāstu vidyādi vyākhyātam | īdṛśā vā vidhayaḥ sarvatrānumātavyāḥ | īdṛśe gṛhaśarīrādisaṃniveśe satyetadetacca pratipattavyamiti | mīmāṃsā tu lokādeva pratyākṣānumānādibhiravicchinnasaṃpradāyapaṇḍitavyavahāraiḥ pravṛttā | na hi kaścidapi prathamametāvantaṃ yuktikalāpamupasaṃhartuṃ kṣamaḥ | etena nyāyavistaraṃ vyācakṣīta ||</p>
		<lg>
		  <l>viṣayo vedavākyānāṃ padārthaiḥ pratipādyate |</l>
		  <l>te ca jātyādibhedena saṃkīrṇau lokavartmani ||</l>
		  </lg> <lg>
		  <l>svalakṣaṇaviviktaistaiḥ pratyakṣādibhirañjasā |</l>
		  <l>parīkṣakārpitaiḥ śakyāḥ pravivektuṃ na tu svataḥ ||</l>
		  </lg> <lg>
		  <l>vedo 'pi viprakīrṇātmā pratyakṣādyavadhāritaḥ |</l>
		  <l>svārthaṃ sādhayatītyevaṃ jñeyāste nyāyavistarāt ||</l>
		</lg>
		<p>tathā ca mānave 'pyabhihitama—</p>
		<lg>
		  <l>pratyakṣamanumānaṃ ca śābdaṃ ca vividhāgamam |</l>
		  <l>trayaṃ suviditaṃ kāryaṃ dharmaśuddhimabhīpsatā ||</l>
		</lg>
		<p>tathā—yastarkeṇānusaṃdhatte sa dharmaṃ veda netaraḥ ||</p>
		<p>ityādibhistarkaviśuddhirāśritā | prāyeṇa ca manuṣyāṇāmadharmabhūyiṣṭhatvāttajjñānapratibaddhāḥ pratibhāsteṣu teṣu kumārgeṣu pravartante | tatra lokārthavādopaniṣatprasūtaistarkaśāstraiḥ sarvavipra<pb n="168" break="no"/>tipattimukhapradarśanam | tadupapattayastadbalābalapūrvakaṃ ca niścayadvāraṃ kathyate | anyathā punaḥ—</p>
		<lg>
		  <l>pratimāntyaḥ svayaṃ puṃsāmapūrvā hyupapattayaḥ |</l>
		  <l>bhrāntiṃ bahumatāḥ satyaḥ kuryurajñānabodhanāt ||</l>
		</lg>
		<p>sarvāsu tu pradarśitāsu svātantryeṇa viśodhayantaḥ kāścidutsṛjyānyāḥ pramāṇī kariṣyanti | yadapi ca nityānityapṛthaktvaikatvasāmānyaviśeṣavyatirekādyekāntapratipādanaṃ tadapi pakṣapātādṛte 'nyatarāṃśanirūpaṇāśakteḥ | avaśyaṃ ca sarvātmakavastuyugapadgrahaṇāsambhavāttadbhāgopanipātipadaviṣayavivekārthamekaikanirūpaṇamādareṇa kartavyam | anyathā ye 'navāptasāmānyaviśeṣādyupapatayaḥ puruṣāste padapratipādyaṃ niṣkṛṣṭaṃ vastubhāgaṃ lokamātrālocanena naivādhyavasyeyuḥ | mantrārthavādopāttāśca stutinindāstattannityānityaikapṛthaktvaikāntamāśritya tatra tatra vidhipratiṣedhāṅgatvena pravartamānāḥ pakṣapātapratipāditavastudharmavaicitryādṛte nirālambanā syuḥ | yāścaitāḥ pradhānapuruṣeśvaraparamāṇukāraṇādiprakriyāḥ sṛṣṭipralayādirūpeṇa pratītāstāḥ sarvā mantrārthavādajñānādeva dṛśyamānasūkṣmasthūladravyaprakṛtivikārabhāvadarśanena ca draṣṭavyāḥ | prayojanaṃ ca svargayāgādyutpādyotpādakavibhāgajñānam | sargapralayopavarṇanamapi daivapuruṣakāraprabhāvapravibhāgadarśanārtham | sarvatra hi tadbalena pravartate taduparame coparamatīti | vijñānamātrakṣaṇabhaṅganairātmyādivādānāmapyupaniṣadarthavādaprabhavatvaṃ viṣayeṣvātyantikaṃ rāgaṃ nivartayitumityupapannaṃ sarveṣāṃ prāmāṇyam | sarvatra ca yatra kālāntaraphalatvādidānīmanubhavāsaṃbhavastatra śrutimūlatā | sāṃdṛṣṭikaphale tu vṛścikavidyādau puruṣāntare vyavahāradarśanādeva prāmāṇyamiti vivekasiddhiḥ || 2 ||</p>
	      </div> <!-- sūtra !-->
	      <trailer>iti smṛtyācāraprāmāṇyādhikaraṇam || 1 ||</trailer>
	    </div> <!-- adhikaraṇa !-->
	    <div type="adhikaraṇa" n="2">
	      <head type="toc">śrutiviruddhasmṛtīnāmaprāmāṇyādhikaraṇam</head>
	      <!-- this adhikaraṇa includes:
		   Jaimini's 1.3.2 (śrutiviruddhasmṛtīnām aprāmāṇyādhikaraṇam)
		   Śabara's adhikaraṇāntara and Kumārila's commentary 
		   (enclosed in an unnumbered adhikaraṇa division)
		   Kumārila's additions to these two adhikaraṇas 
		   (enclosed in two separate unnumbered adhikaraṇa
		   divisions)
		   The numeration of the sūtras does not exactly follow
		   the division of the adhikaraṇas (e.g., the number 4 comes
		   at the end of Kumārila's additions on pg. 196, although he
		   finishes his discussion of sūtra 4 on pg. 186).
		   !-->
	      <div type="sūtra" n="3">
		<lg>
		  <l>smṛtiprāmāṇyamutsṛṣṭaṃ prasaktaṃ sarvagocaram |</l>
		  <l>sati vedaviruddhatve tadidānīmapodyate ||</l>
		</lg>
		<lg>
		  <l>virodhe tvanapekṣaṃ syādasati hyanumīyate |</l>
		  <l>virodhe vedavākyena tena cārthe 'nadhiṣṭhite ||</l>
		</lg>
		<p>yāvatī smṛtiḥ pratyakṣavedavākyaviruddhā tāṃ sarvāmudāhṛtya saṃpradhāryate | kiṃ punastādṛśyapi dharmapramāṇatvenāvadhāryate | kiṃ vā paryudasyata iti | kutaḥ saṃśaya iti ceducyate |</p>
		<lg>
		  <pb n="169"/>
		  <l>virodhaparihārādvā sati vā tulyamūlataḥ |</l>
		  <l>abādho vā bhavedasyā bādho vā tadviparyayāt ||</l>
		</lg>
		<p>ekaviṣaye viruddhārthopasaṃhāriṇī vijñāne virudhyete balavadabalavattvanirṇayācca bādhyabādhakabhāvaṃ pratipadyete | tadyadi śaṅkitavirodhayorapi śrutismṛtyoḥ kenacitprakāreṇa bhinnaviṣayatvena vyavasthā sidhyet | vidheyapratiṣedhyayorvā virodhābhāvādekasminnapi viṣaye samuccayasaṃbhavādekaprayogagatatvāsaṃbhavādvobhayoḥ prāmāṇyāṅgīkaraṇena prayogāntare cobhayānugrahaḥ syādityevaṃ vikalpāśrayaṇe 'pyatyantavirodhābhāvātpratyakṣānumitaśrutijanitajñānayośca vaidikatvāviśeṣe tulyabalatvakalpanādubhayaprāmāṇyamupapatsyate | tato yathopanyastaviṣaye 'pi smṛtiprāmāṇyamapekṣitavyam | atha tu prayatnenānviṣyamāṇe 'pi na viṣayāntarakṛtā vyavasthā nāpi prameyāvirodhātsamuccayo nāpi vikalpenobhayānugrahaḥ kiṃ tarhyubhayapīḍanādatyantavirodha eva | pratyakṣānumeyaśrutyośca laukikapratyakṣānumānavanmahānbalaviśeṣastadā gatyantarābhāvādabhayānugrahāsaṃbhave śrutibalīyastvena smṛtiprābhāṇyamupekṣaṇīyaṃ bhaviṣyatīti |</p>
		<lg>
		  <l>kiṃ tāvatprāpnuyādatra virodhe 'pi pramāṇatā |</l>
		  <l>aprāmāṇyaprasaṅge hi maryādātikramo bhavet ||</l>
		</lg>
		<p>anāśaṅkitavipralambhabhrāntyādimūlā hyavyāhatavedamūlatvāvadhāraṇāḥ smṛtayo nirvyājaprāmāṇyāḥ śakyante dharmavyavahārāṅgatvena sthāpayitum | yadā tu vedaviruddhatvahetudarśanaparasparavigānādinā kenacidapi cchalenā ' 'sāmaprāmāṇyaṃ kalpyate tadā bahuśākhākhilaprakaraṇādibhedabhinneṣu vedeṣu śrutiliṅgādyātmakopadeśanāmādidvārātideśātmakavicitrapramāṇabhāgeṣu<note><p>bahuśākhāśca khilāḥ prakaraṇādayaśca ye teṣāṃ ye bhedāstairbhinneṣu vedeṣu | śrutiliṃṅgādyātmakopadeśo yaśca nāmādidvāro 'tideśastadātmakā ye vicitrapramāṇabhāgāsteṣviti vigrahaḥ |</p></note> ko jānāti kā smṛtiḥ kīdṛśena vedabhāgena virudhyamānā kadā 'numāsyata iti | ataścaivaṃ jātāśaṅkairnaiva kvacidapi viśvasyeta | aviśvāsāccātyantameva prāmāṇyaṃ pratihanyeta | tathā hi—</p>
		<lg>
		  <l>kadācicchrutimūlatvamukvā bhrāntyādimūlatā |</l>
		  <l>smṛtibhiḥ pratipannā cetkastāmindro 'pi vārayet ||</l>
		</lg>
		<lg>
		  <pb n="170"/>
		  <l>ekamūlavyavasthāyāṃ mūlāntaranirākriyā |</l>
		  <l>apramāṇyanivṛttyarthaṃ śakyā na tadupekṣaṇe ||</l>
		</lg>
		<p>kiṃ ca—</p>
		<lg>
		  <l>parasparaviruddhatvaṃ śrutīnāṃ na bhavedyadi |</l>
		  <l>smṛteḥ śrutiviruddhāyāstato mūlāntaraṃ bhavet ||</l>
		</lg>
		<p>yadā tūditānuditāgnihotrahomavidhivadatirātragataṣoṅaśigrahaṇavacca sahasraśaḥ śrutayo 'pyasaṃbhavadyugapadanuṣṭhānārthatayā parasparaviruddhā dṛśyante tadā yadi nāma kāsāṃ citsmṛtīnāṃ svavedaśākhāgatavacanaviparītārthaśākhāntaravacanamūlānāmadhītavākyavirodho dṛśyate 'tastāvataiva sarvaśākhāpratyayakarmavyavahāriṇāṃ svayamaśrutānadhītatvamātreṇa dṛḍhasmaraṇopasthāpitapuruṣāntarastha śrutinirākaraṇaṃ na śobhate na caikaṃ <note type="reference"><ref cRef="MīSū:2.4.2">jai. sū. ( 2-4-2 ) |</ref></note> pratiśiṣyata iti hi sarvaśrutīnāṃ sarvapuruṣānprati prāmāṇyādadhyayanavacca smṛterapi śrutidhāraṇasāmarthyāt |</p>
		<lg>
		  <l>tasmādyathā virodhe 'pi paṭhayamānapramāṇatā |</l>
		  <l>paṭhitasmaryamāṇānāṃ tathaivetyavadhāryatām ||</l>
		</lg>
		<p>kiṃ ca |</p>
		<lg>
		  <l>avirodhe śrutirmūlaṃ na mūlāntarasaṃbhavaḥ |</l>
		  <l>virodhe tvanyamūlatvamiti syādardhavaiśasam<note><p>ekasyāṃ dharmasaṃhitāyāmardhasyārdhāntareṇa vaiśasaṃ—virodha ityarthaḥ |</p></note> |</l>
		</lg>
		<lg>
		  <l>mūlāntaraṃ nirastaṃ ca sāmānyenaiva yatpurā |</l>
		  <l>tadanuprāṇyate paścādvirodhe netyatikriyā<note><p>ucitāṃ kriyāmartikramya kriyā atikriyetyarthaḥ |</p></note> |</l>
		</lg>
		<lg>
		  <l>tenā ' 'sāṃ śrutimūlatvaṃ sarvadaiva vyavasthitam |</l>
		  <l>mūlāntarapraveśe vā kiṃ tatprāmāṇyatṛṣṇayā ||</l>
		</lg>
		<lg>
		  <l>kiṃ ca bhrāntyādimūlānāṃ saṃbhavāsaṃbhavāśrayaḥ |</l>
		  <l>smṛtīḥ prativiruddho 'yaṃ bādhapakṣo na yujyate ||</l>
		</lg>
		<lg>
		  <l>tenā ' 'sāṃ yadi vā naiva kvacidasti pramāṇatā |</l>
		  <l>sarvatrāvyāhatā vā syānna tvardhajaratīyatā<note><p>kenacitpāśupatena sarvajaratyā yoṣito 'nupabhogyatvena sarvataruṇyāśca vṛddhe 'ruciprasaṅgādardhajaratyā ' 'nayane dūtaḥ preṣita iti lokapravādo 'trārdhajaratīyaśabdenopamānatvenokta iti |</p></note> ||</l>
		</lg>
		<lg>
		  <l>viruddhatvaṃ ca jānanti smartārastāḥ smaranti yat |</l>
		  <l>vedamūlabalaṃ tyaktvā kimanyattatra kāraṇam ||</l>
		</lg>
		<lg>
		  <pb n="171"/>
		  <l>gṛhyamāṇanimittatvādyadyucyetāpramāṇatā |</l>
		  <l>utprekṣaṇīyahetutvātsā sarvatra prasajyate ||</l>
		</lg>
		<lg>
		  <l>rāgadveṣamadonmādapramādālasyalubdhatāḥ |</l>
		  <l>kva vā notprekṣituṃ śakyāḥ smṛtyaprāmāṇyahetavaḥ ||</l>
		</lg>
		<lg>
		  <l>aduṣṭena hi cittena sulabhā sādhumūlatā |</l>
		  <l>duṣṭamūlātvalābhastu bhavatyāśayadoṣataḥ ||</l>
		</lg>
		<lg>
		  <l>kā vā dharmakriyā yasyāṃ dṛṣṭo heturna yujyate |</l>
		  <l>kathaṃcidvā viruddhatvaṃ pratyakṣaśrutibhiḥ saha ||</l>
		</lg>
		<lg>
		  <l>laukāyatikamūrkhāṇāṃ naivānyatkarma vidyate |</l>
		  <l>yāvatkiṃcidadṛṣṭārtheṃ taddṛṣṭārthaṃ hi kurvate ||</l>
		</lg>
		<lg>
		  <l>vaidikānyapi karmāṇi dṛṣṭārthānyeva te viduḥ |</l>
		  <l>alpenāpi nimittena virodhaṃ yojayanti ca ||</l>
		</lg>
		<lg>
		  <l>temyaścetprasaro nāma datto mīmāṃsakaiḥ kvacit |</l>
		  <l>na ca kaṃcana muñceyurdharmamārgaṃ hi te tadā ||</l>
		</lg>
		<lg>
		  <l>prasaraṃ na labhante hi yāvatkvacana markaṭāḥ |</l>
		  <l>nābhidravanti te tāvatpiśācā vā svagocare ||</l>
		</lg>
		<lg>
		  <l>kvaciddatte 'vakāśe hi svotprekṣālabdhadhāmabhiḥ |</l>
		  <l>jīvituṃ labhate kastaistanmārgapatitaḥ svayam ||</l>
		</lg>
		<lg>
		  <l>tasmāllokāyatasthānāṃ dharmanāśanaśālinām |</l>
		  <l>evaṃ mīmāṃsakaiḥ kāryaṃ na manorathapūraṇam ||</l>
		</lg>
		<lg>
		  <l>yaccā ' 'dau śraddhayā siddhaṃ punarnyāyena sādhitam |</l>
		  <l>ājñāsiddhapramāṇatvaṃ purāṇādicatuṣṭayam ||</l>
		</lg>
		<lg>
		  <l>tattathaivānumantavyaṃ kartavyaṃ nāntarā ślatham |</l>
		  <l>sarvaṃ ślathayataḥ sīdeddurnaddhaśakaṭādivat ||</l>
		</lg>
		<lg>
		  <l>pakṣo yo 'ṅgīkṛto yena tamatrasyansa nirvahet |</l>
		  <l>hārayedantarā trasyanmītopadravakāribhiḥ ||</l>
		</lg>
		<lg>
		  <l>vedaśca yadi dṛṣṭārthaṃ śrūyamāṇavirodhi vā |</l>
		  <l>na vidadhyāttatastādṛksmṛtistanmūlatāṃ tyajet ||</l>
		</lg>
		<lg>
		  <l>yadā tu hantipiṣyādikarma dṛṣṭaṃ sahastraśaḥ |</l>
		  <l>dṛṣṭārthaṃ vihitaṃ vede tadā kiṃ hetudarśanaiḥ ||</l>
		</lg>
		<lg>
		  <pb n="172"/>
		  <l>ṛtvigmyo dakṣiṇādānaṃ tānūnaptrādikarma ca<note><p>ṛtvijāṃ yajamānasya ca parasparamavyabhicārārthaṃ karmārambhe śapathakarma tānūnaptraṃ nāma |</p></note> |</l>
		  <l>yadṛtvigyajamānānāṃ dṛṣṭārthaṃ sarvamiṣyate ||</l>
		</lg>
		<lg>
		  <l>tadyadyavaidikaṃ tādṛksyāttato 'nyadavaidikam |</l>
		  <l>yadā caivaṃvidhānyeva vede karmāṇi santi naḥ ||</l>
		</lg>
		<lg>
		  <l>tadā kiṃ nāma dṛṣṭārthaṃ buddhyā sidhyedavaidikam |</l>
		  <l>tenā ' 'dāveva yā kḷptā smārtānāṃ vedamūlatā ||</l>
		</lg>
		<lg>
		  <l>nirvoḍhavyeha saikāntātkimidaṃ khidyate 'dhunā ||</l>
		</lg>
		<lg>
		  <l>tasmādvedaviruddhānāṃ dṛṣṭārthānāṃ ca hetubhiḥ |</l>
		  <l>smṛtīnāṃ na pramāṇatvaṃ vihantavyaṃ manāgapi ||</l>
		</lg> 
		<lg>
		  <l>aviśiṣṭaṃ pramāṇatvaṃ sarvāsāṃ prāptamīdṛśam |</l>
		  <l>virodhe 'pyadhunā yuktamevaṃ prāpte 'bhidhīyate ||</l>
		</lg>
		<lg>
		  <l>virodhe tvanapekṣaṃ syātprāmāṇyaṃ smṛtibandhanam |</l>
		  <l>avirodhe hi vedena tanmūlamanumīyate ||</l>
		</lg>
		<lg>
		  <l>yā tu vedaviruddheha smṛtiḥ kācana dṛśyate |</l>
		  <l>sā tu syādbhāntimūlaiva na spaṣṭaśrutimūlikā ||</l>
		</lg>
		<lg>
		  <l>svātanñyeṇa pramāṇatvaṃ smṛtestāvanna saṃmatam |</l>
		  <l>vedamūlānumānaṃ ca pratyakṣeṇa virudhyate ||</l>
		</lg>
		<lg>
		  <l>vedavākyānumānaṃ ca tāvadeva pravartate |</l>
		  <l>tadarthaviṣayaṃ yāvatpratyakṣaṃ nopalabhyate ||</l>
		</lg>
		<lg>
		  <l>pratyakṣe śrūyamāṇe tu na vidyetānumānikam |</l>
		  <l>na hi hastini dṛṣṭe 'pi tatpadenānumeṣyate ||</l>
		</lg>
		<lg>
		  <l>smṛtīnāṃ śrutiliṅgatvamasti hastipadādivat |</l>
		  <l>tatpratyakṣaviruddhatve tadvadeva nivāryate ||</l>
		</lg>
		<lg>
		  <l>tāvadeva sphurantyarthāḥ purastādānumānikāḥ |</l>
		  <l>yāvatpratyakṣaśāstreṇa mūlameṣāṃ na kṛtyate ||</l>
		</lg>
		<lg>
		  <l>kṛttamūlāḥ sphurantyo 'pi smṛtayo na cirāyuṣaḥ |</l>
		  <l>nirādhāratvadoṣeṇa śākhā iva vanaspateḥ ||</l>
		</lg>
		<lg>
		  <l>na hi sākṣātpramāṇatvaṃ smṛtīnāmupapadyate |</l>
		  <l>nānyamūlaṃ yatastatsyāttattu mūlaṃ na vidyate ||</l>
		</lg>
		<lg>
		  <pb n="173"/>
		  <l>pratyakṣapratibaddhā hi śrutirnāstyānumānikī |</l>
		  <l>nairākāṅkṣyātpramātṝṇāmanumānaṃ na labhyate ||</l>
		</lg>
		<lg>
		  <l>prameyaṃ yatparicchedyaṃ bhavetkenacidānmanā |</l>
		  <l>tasya syāttatparicchedātsāvakāśapramāṇatā ||</l>
		</lg>
		<lg>
		  <l>tādrūpyeṇa paricchinne tadviparyayato 'pi vā |</l>
		  <l>bhūyastāsminprameye hi na pramāṇaṃ pravartate ||</l>
		</lg>
		<lg>
		  <l>bhinnakakṣāgate ye ca pramāṇe tatra dhāvataḥ |</l>
		  <l>tayoḥ śīghreṇa nirṇīte mantharaṃ na pravartate ||</l>
		</lg>
		<lg>
		  <l>taddhi dūramapi prāptamekamapyagataṃ padam |</l>
		  <l>itareṇa gatenā ' 'dāvekāntenaiva jīyate ||</l>
		</lg>
		<lg>
		  <l>yatra śīghrataraṃ nāsti tasyārthasyāpahārakam |</l>
		  <l>cireṇāpi vrajettatra durbalaṃ na nivāryate ||</l>
		</lg>
		<lg>
		  <l>na hi yena pramāṇatvaṃ labdhapūrvaṃ kadācana |</l>
		  <l>tena tatsarvadā labhyamityājñāpayatīśvaraḥ ||</l>
		</lg>
		<lg>
		  <l>sarvamutpadyamānaṃ hi yadyanyena virodhinā |</l>
		  <l>na rudhyate tatastasya siddhiḥ kālena labhyate ||</l>
		</lg>
		<lg>
		  <l>yasya tūtpadyamānasya mūlameva nikṛtyate |</l>
		  <l>mukhaṃ vā rudhyate tasya nā ' 'tmalābhaḥ kadācana ||</l>
		</lg>
		<lg>
		  <l>na ca yadbalavadruddhamātmānaṃ naiva vindati |</l>
		  <l>avirodhe 'pi tenā ' 'tmā na labdhavyaḥ kathaṃcana ||</l>
		</lg>
		<lg>
		  <l>na cāpi bādhakābhāvāllabdha ātmeti sarvadā |</l>
		  <l>labdhavyaḥ sa virodhe 'pi pūrvasāmānyadarśanāt ||</l>
		</lg>
		<lg>
		  <l>utsargaścāpavādaśca sarvatraivopalabhyate |</l>
		  <l>tatra notsargamātreṇa sarvamevāvarudhyate ||</l>
		</lg>
		<lg>
		  <l>apavādena vā yasmādutsargo bādhitaḥ kvacit |</l>
		  <l>tasmātsarvatra bādhyo 'sāvityetadapi neṣyate ||</l>
		</lg>
		<lg>
		  <l>viṣayāviṣayau jñātvā tenotsargāpavādayoḥ |</l>
		  <l>bādhābādhau vivektavyau na tu sāmānyadarśanāt ||</l>
		</lg>
		<lg>
		  <pb n="174"/>
		  <l>yo hi sāmānyadṛṣṭena vyavahāraṃ ninīṣati |</l>
		  <l>tṛṣṇācchedo bhavettasya mṛgatṛṣṇājalairapi ||</l>
		</lg>
		<lg>
		  <l>bādhitāṃ mṛgatṛṣṇāṃ vā dṛṣṭvā hradagato 'pyasau |</l>
		  <l>vipralambhabhayādeva na snānādi samācaret ||</l>
		</lg>
		<lg>
		  <l>tāvadeva hi toyādijñānasyeṣṭā pramāṇatā |</l>
		  <l>na toyaṃ mṛgatṛṣṇeyamiti yāvanna budhyate ||</l>
		</lg>
		<lg>
		  <l>anumānaṃ pramāṇaṃ ca tāvadartheṣu jāyate |</l>
		  <l>rudhyate viṣayo yāvannāsya pratyakṣajanmanā ||</l>
		</lg>
		<lg>
		  <l>evaṃ smṛtipramāṇatve tāvacchutyanumānajam |</l>
		  <l>yāvatpratyakṣayā śrutyā viṣayo nāvarudhyate ||</l>
		</lg>
		<lg>
		  <l>ataḥ kvacitpramāṇatvaṃ kvacidapyapramāṇatām |</l>
		  <l>vyavasthāpayatā nyāyairna bhavedardhavaiśasam ||</l>
		</lg>
		<lg>
		  <l>pramāṇatvāpramāṇatve pratyakṣamṛgatṛṣṇayoḥ |</l>
		  <l>yathā tathaiva te smṛtyoraviruddhaviruddhayoḥ ||</l>
		</lg>
		<lg>
		  <l>tasmādevaṃ na vaktavyaṃ sarvāsāṃ vā pramāṇatā |</l>
		  <l>atha vā sā na kasyāścidyadi kvacidanāśritā ||</l>
		</lg>
		<lg>
		  <l>tena vedaviruddhānāṃ smṛtīnāmapramāṇatā |</l>
		  <l>ruddhaśrutyanumānatvādanyamūlā hi tā yataḥ ||</l>
		</lg>
		<lg>
		  <l>vikalpaḥ | kiṃ punastāsāṃ neṣyate śrutibhiḥ saha |</l>
		</lg>
		<p>ucyate ||</p>
		<lg>
		  <l>vikalpasyāṣṭadoṣatvānna tāvatsvabhyupeyatā |</l>
		  <l>pākṣike cāpramāṇatve smṛtayaḥ sunirākarāḥ ||</l>
		</lg>
		<p>tulyabalavikalpo hi tāvadaṣṭadoṣatvādagatikagatinyāyena kvacidevā ' 'śrīyate | kimuta kakṣāntaritaprāmāṇyāviṣamaśiṣṭavikalpaḥ | tathā hi |</p>
		<lg>
		  <l>pramāṇapadavīṃ yāvannā ' 'rohatyeva hi smṛtiḥ |</l>
		  <l>bādhyate tāvadatyantaṃ śrutyā 'nyanirapekṣayā ||</l>
		</lg>
		<lg>
		  <pb n="175"/>
		  <l>smṛterdharmapramāṇatvaṃ na tāvatsvata iṣyate |</l>
		  <l>tulyakakṣatayā yena vikalpapadavī vrajet ||</l>
		</lg>
		<lg>
		  <l>parādhīnapramāṇatvānna pramāṇapade sthitā |</l>
		  <l>śrutyā bādhitamātrā 'sau punarnnojjīvituṃ kṣamā ||</l>
		</lg>
		<lg>
		  <l>tulyakakṣavikalpo 'pi nāprāmāṇye 'styakalpite |</l>
		  <l>pramāṇasyāpramāṇatvakalpanā ca dvidoṣabhāk ||</l>
		</lg>
		<lg>
		  <l>pramāṇatvaṃ pratītaṃ yadujjvalattadapahnutam |</l>
		  <l>ekastāvadayaṃ doṣaḥ syātpratītiviparyayāt ||</l>
		</lg>
		<lg>
		  <l>tathā tadapramāṇatvaṃ yadabhāvapramāṇakam |</l>
		  <l>bhāve satyatha bhāvena vinaiva parikalpyate ||</l>
		</lg>
		<lg>
		  <l>so 'pi syādaparo doṣaḥ pramāṇārthaviparyayāt |</l>
		  <l>aṅgīkṛtyāpi tau doṣau pūrvaṃ kenāpi hetunā ||</l>
		</lg>
		<lg>
		  <l>prayogāntarakāle tu punardoṣadvayaṃ bhavet |</l>
		  <l>yadabhāvapramāṇatvaṃ pūrvametasya kalpitam ||</l>
		</lg>
		<lg>
		  <l>saṃpratyapahnuvānasya doṣa eko hi jāyate |</l>
		  <l>pratyakṣaṃ dṛḍharūpaṃ ca yatpurastānnirākṛtam ||</l>
		</lg>
		<lg>
		  <l>eṣa jāyeta doṣo 'nyastadujjīvayataḥ punaḥ |</l>
		  <l>evamekatra catvāro doṣā vākye pradarśitāḥ ||</l>
		</lg>
		<lg>
		  <l>eta eva prasajyerandvitīye 'pi prakalpite |</l>
		  <l>evameṣo 'ṣṭadoṣo 'pi yadvīhiyavavākyayoḥ ||</l>
		</lg>
		<lg>
		  <l>vikalpa āśritastatra gatiranyā na vidyate |</l>
		  <l>vrīhiśāstrapravṛttau hi yavaśāstreṇa kṛṣyate ||</l>
		</lg>
		<lg>
		  <l>śrotā tatra pravṛtto 'pi vrīhiśāstreṇa kṛṣyate |</l>
		  <l>dvābhyāmaśvamukhīvacca śrutibhyāmabhitaḥ samam ||</l>
		</lg>
		<lg>
		  <l>śroturākṛṣyamāṇasya balābalamapaśyataḥ |</l>
		  <l>ekasminnupasaṃhartuṃ buddhiṃ yuktyā na paśyataḥ ||</l>
		</lg>
		<lg>
		  <l>ubhayorapramāṇatvaṃ pratighātātprasajyate |</l>
		  <l>tatra prāmāṇyayogyasya yadaprāmāṇyakalpanam ||</l>
		</lg>
		<lg>
		  <l>tadananyagatitvena tathā 'pyabhyupagamyate |</l>
		  <l>sati gatyantare tvetannaiva kalpanamarhati ||</l>
		</lg>
		<lg>
		  <pb n="176"/>
		  <l>ekasya vā pramāṇatvaṃ parihartuṃ na śakyate |</l>
		  <l>tadaprāmāṇyamātre tu na dvayorapramāṇatā ||</l>
		</lg>
		<lg>
		  <l>siddho lokapravādo 'yamekānekāvināśinām |</l>
		  <l>sarvanāśe samutpanne hyardhaṃ tyajati paṇḍitaḥ ||</l>
		</lg>
		<lg>
		  <l>sa cāyamubhayornāśa ubhayārthāparigrahāt |</l>
		  <l>miśrairvā yajamānasya miśrāṇāṃ vidhyadarśanāt ||</l>
		</lg>
		<lg>
		  <l>niyamārthe hyubhe śāstre yavavrīhyorvidhātṛṇī |</l>
		  <l>prāpte cānyanivṛttyaṃśaḥ phalamarthātpratīyate ||</l>
		</lg>
		<lg>
		  <l>vrīhayo nirapekṣā hi jñāyante yāgasādhanam |</l>
		  <l>yavāścaivamatasteṣāṃ miśratvaṃ nāvakalpate ||</l>
		</lg>
		<lg>
		  <l>naiva vrīhibhiriṣṭaṃ syādyavairna ca yathāśrutaiḥ |</l>
		  <l>miśrairijyeta cettatra bhavedubhayabādhanam ||</l>
		</lg>
		<lg>
		  <l>evamapratipattyaiva tulyaiṣā miśratāmatiḥ |</l>
		  <l>tenobhayāpramāṇatvādyuktaikaikāpramāṇatā ||</l>
		</lg>
		<lg>
		  <l>seyamatyantamanyāyyā dvayorapyanavasthitiḥ |</l>
		  <l>avyavasthā na yuktā hi vyavasthā yatra labhyate ||</l>
		</lg>
		<lg>
		  <l>sarvatraiva hyekarūpatvāvadhāraṇena nirūpitarūpaṃ vyavahartuṃ śakyam ||</l>
		</lg>
		<lg>
		  <l>tena yasya pramāṇatvaṃ pramāṇaṃ sarvadā 'stu tat |</l>
		  <l>yasyāpi tvapramāṇatvamapramāṇaṃ taducyatām ||</l>
		</lg>
		<p>tadeva tu kadācitpramāṇaṃ kadācidapramāṇamiti na kathaṃ cidapi viśrambhaḥ syāttadetaddrīhiyavaśrutyoratyantāparihāryatvādavaśyamāpatitam |</p>
		<lg>
		  <l>na hi tatraikarūpatve cihnaṃ kiṃcivdyavasthitam |</l>
		  <l>yenaikatra pramāṇatvaṃ syādanyatrāpramāṇatā ||</l>
		</lg>
		<lg>
		  <l>śrutismṛtyoḥ punaḥ spaṣṭaṃ vyavasthākāraṇadvayam |</l>
		  <l>yena śruteḥ pramāṇatvaṃ syātsmṛteścāpramāṇatā ||</l>
		</lg>
		<lg>
		  <l>svarūpeṇa tayostāvatpramāṇatvāpramāṇate |</l>
		  <l>tato 'nyāpekṣayā syātāmaprāmāṇyapramāṇate ||</l>
		</lg>
		<p>yo yasya svarūpāśrayo dharmaḥ prāptaḥ sa balavatā kāraṇāntareṇa viparyayaṃ pratipadyate |</p>
		<p>na ca śrutijanitapratyayasya smṛtijanito bādhakatvaṃ pratipadyate |</p>
		<lg>
		  <pb n="177"/>
		  <l>smārtasya bādhakaḥ śrauto balavattvātpratīyate |</l>
		  <l>pratyakṣe cānumāne ca prāgetaddhayavadhāritam ||</l>
		</lg>
		<lg>
		  <l>śrutiliṅge yathā ceṣṭe vyavasthitabalābale |</l>
		  <l>saṃnikṛṣṭavikṛṣṭārthe tathaiveha śrutismṛtī ||</l>
		</lg>
		<lg>
		  <l>smṛtyā pratīyate yāvacchrutyā tāvatpramīyate |</l>
		  <l>viruddhadharmatāmeko na ca dharmaḥ pratīcchati ||</l>
		</lg>
		<lg>
		  <l>na ca śīghrahṛte 'rthe 'sti cirādāgacchato gatiḥ |</l>
		  <l>aśvairapahṛtaṃ ko hi gardabhaiḥ prāptumarhati |</l>
		</lg>
		<lg>
		  <l>smṛtyā cārthaṃ parāmṛśya yāvattadviṣayāṃ śrutim |</l>
		  <l>anumātuṃ pravarteta tāvatso 'rtho 'nyato gataḥ ||</l>
		</lg>
		<lg>
		  <l>kiṃ kartavyamitīdaṃ ca kartā yāvadapekṣate |</l>
		  <l>pramāṇaṃ kramate tāvatpramite tanna jāyate ||</l>
		</lg>
		<lg>
		  <l>yugapatpramimīyātāṃ yadi cārthaṃ śrutismṛtī </l>
		  <l>agṛhītaviśeṣatvātsyātāṃ tulyabale tataḥ ||</l>
		</lg>
		<lg>
		  <l>yadvā yāvacchruterarthaḥ sākṣādeva pratīyate |</l>
		  <l>tasminneva kṣaṇe mūlaṃ kalpayetsvaṃ smṛtiḥ śrutim ||</l>
		</lg>
		<lg>
		  <l>tato 'rthaviprakarṣe 'pi pramāṇatvena tulyatā |</l>
		  <l>bhavedeva śrutismṛtyorarthaḥ śrutiparigrahāt ||</l>
		</lg>
		<lg>
		  <l>yataḥ smṛtyā gṛhīte 'pi cireṇa śrutikalpanā |</l>
		  <l>jāyate kḷptayā tasmātsā bādhyetāpratiṣṭhitā |</l>
		</lg>
		<lg>
		  <l>smṛtimūlānapekṣā hi smṛtitvādeva hīyate |</l>
		  <l>tadapekṣā punaḥ śrutyā bādhyate mūlavarjitā ||</l>
		</lg>
		<p>eṣa tāvadvikalpapadamanārụ̄dhāyā eva smṛtereko bādhaprakāraḥ |</p>
		<lg>
		  <l>dvitīyena prakāreṇa vikalpapadavīṃ gatā |</l>
		  <l>āpannā pākṣikaṃ bādhamatyantaṃ bādhyate smṛtiḥ ||</l>
		</lg>
		<p>taddarśayati | vikalpaṃ tu vadanpakṣe tāvacchrutiprāmāṇyamabhyupaitīti | tadā ca smṛtyaprāmāṇyamavaśyaṃbhāvi tasyāścāprāmāṇyakalpanāyāṃ na śruteriva tadadhyāropaḥ |</p>
		<lg>
		  <l>kiṃ tu tasyāḥ pramāṇatvaṃ śrutimūlatvakāritam |</l>
		  <l>yatastasmādatanmūlā tadānīṃ sā 'vadhāryate ||</l>
		</lg>
		<p>śrutimūlatvavicchedottarakālaṃ ca prāṅnirākṛtamūlāntaropaplavādavigānasmṛtapuruṣapraṇīta<pb n="178" break="no"/>tvanirṇayācca nityatvadvāranirmūlatvāsaṃbhavādavaśyaṃbhāvi vipralambhābhiprāyādi kiṃcidekaṃ mūlamāpadyate |</p>
		<lg>
		  <l>śrutiṃ muktvā ca yanmūlaṃ smṛteranyatprakalpyate |</l>
		  <l>tenaivāsyāḥ pramāṇatvamatyantaṃ pratihanyate ||</l>
		</lg>
		<p>vrīhiśrutiparigrahakāle hi yavaśruterabhūtamevāprāmāṇyamadhyāropitam | tatprayogāntaravelāyāṃ tulyasāṃpradāyikāmnāyamānatvena saṃnikṛṣṭaviprakṛṣṭārthatvādiviśeṣābhāvena ca punaḥ sahajena prāmāṇyenābhibhūyate |</p>
		<lg>
		  <l>na tu smṛteḥ pramāṇatvaṃ punarujjīvituṃ kṣamam |</l>
		  <l>vicchinnaśrutimūlatvādgrastaṃ bhrāntyādihetubhiḥ ||</l>
		</lg>
		<p>na hyekasyā eva smṛteḥ pratyakṣaśrutyarthāparigrahakāle 'numitaśrutimūlatvaṃ tatparigrahāśrayaṇe tu bhrāntyādimūlatvamiti viruddhāvadhāraṇā 'vakalpate | āha | satyaṃ yadi prathamameva vikalpakārī śrutyarthaṃ parigṛhya dvitīyādiprayoge smṛtyarthaparigrahaṇāyopatiṣṭheta |</p>
		<lg>
		  <l>tatastvaduktamārgeṇa pratihanyeta sarvadā |</l>
		  <l>na tvetasya prasaṅgo 'sti smṛteḥ pūrvaparigrahe ||</l>
		</lg>
		<p>yo hi śrutiṃ prathamamaśrutvā śrutimevaikāṃ paśyati tasyāpratihataśrutyanumāne vṛtte |</p>
		<lg>
		  <l>na paścācchrūyamāṇā 'pi śrutiḥ syātpratibandhikā |</l>
		  <l>gardabhenāpanītaṃ hi harennāśvaścirādgataḥ ||</l>
		</lg>
		<p>na caiṣa niyamo 'sti jijñāsubhiḥ smṛtiviruddhā śrutireva prathamaṃ śrotavyeti |</p>
		<lg>
		  <l>bahujijñāsamānānāṃ kadācitkiṃcidāpatet |</l>
		  <l>pūrvapaścādvibhāgena na taddhetubalābalam ||</l>
		</lg>
		<lg>
		  <l>ādye prapāṭhake yena vrīhiśāstraṃ pratīyate |</l>
		  <l>dvitīye yavaśāstraṃ ca na tattatprati durbalam ||</l>
		</lg>
		<lg>
		  <l>svaśākhāvihitaiścāpi śākhāntaragatānvidhīn |</l>
		  <l>kalpakārā nibadhnanti sarva eva vikalpitān ||</l>
		</lg>
		<lg>
		  <l>sarvaśākhopasaṃhāro jaimineścāpi saṃmataḥ |</l>
		  <l>na tu pūrvāvabuddho 'rtho bādhetaivottaraṃ vidhim ||</l>
		</lg>
		<p>tasmātpaurvāparyaśravaṇamanāśritya ‘na caikaṃ prati śiṣyata’ ityanena nyāyena sarvapuruṣānprati nityāvasthitasamastapaṭhyamānasmaryamāṇavedaśākhāyattajñānairjijñāsubhirātmīyaśaktimātrakāritapūrvāparagrahaṇavibhāgairekavākyagatapūrvo taravarṇapadavadbalābalapanapekṣya mātāpitṛpraṇītopadeśavannirvicikitsameva prāmāṇyamabhyupagantavyam | anyathā hi—</p>
		<lg>
		  <pb n="179"/>
		  <l>pūrvaprāptau pramāṇatvaṃ paratvenāpramāṇatām |</l>
		  <l>prasajyamānikāmevaṃ ko 'dhyavasyetsacetanaḥ ||</l>
		</lg>
		<lg>
		  <l>itthaṃ ca bhrāntimūlatvaprasaṅge kalpite smṛteḥ |</l>
		  <l>avirodhe 'pi hi śrutyā prāmāṇyaṃ durlabhaṃ bhavet ||</l>
		</lg>
		<lg>
		  <l>sarvaiva śrutimūlā 'taḥ sarvā vā bhrāntimūlikā |</l>
		  <l>smṛtirevaṃ nirūpyeta na tu syānmūlasaṃkaraḥ ||</l>
		</lg>
		<p>ucyate | yadyapi pūrvapalabdhayā smṛtyā śrutimanupalabhamānasya pratibandharahitaśrutyanumānaṃ kriyeta tathā 'pi kālāntare śrutiṃ śrutvā tatpratipakṣasmṛterbādhādhyavasānādavaśyaṃbhāviśrutimūlatvavicchedavaśena mūlāntarasaṃcaraṇam |</p>
		<lg>
		  <l>tataśca pūrvavijñānaṃ mithyaitaditi cintayan |</l>
		  <l>ādāvevāpramāṇatvaṃ smṛterityadhyavasyati ||</l>
		</lg>
		<p>yo hi kūṭakārṣāpaṇena kaṃcitkālamajño lokamadhye vyavaharati na tena vivekajñānajanitavyutpattinā 'pi tathaiva vyavahartavyam | na cāsya tadānītanajñānamātrabādhabuddhirbhavati |</p>
		<lg>
		  <l>samānaviṣayatvāddhi pūrveṣāmapi bādhanam |</l>
		  <l>na hi teṣāmamithyātve mithyedānīṃtanaṃ bhavet ||</l>
		</lg>
		<lg>
		  <l>nanu ca prāgavasthāyāṃ śrutiryaivānumīyate |</l>
		  <l>saivedānīṃ viruddheti gamyate na punaḥ smṛtiḥ ||</l>
		</lg>
		<p>naitadevam | pratiprayogaṃ pramāṇaparyālocanāt | yadi hyekaprayogamātrālocanenaiva prayogāntarāṇyapyanutiṣṭheyustato yena vrīhiśāstramapramāṇīkṛtya yavāḥ parigṛhyeransa yāvajjīvaṃ taireva yajeteti naiva pratipuruṣamubhābhyāṃ vikalpyamānābhyāṃ vyavahāraḥ sidhyet | tena yāvatprayogabhāvipramāṇālocanavaśātpūrvānumitāṃ śrutiṃ kvacidapyaśṛṇvanpunarapi smṛtimevopalabhya kartṛsāmānyaliṅgenaiva śrutimanumimānaḥ pratyakṣayā śrutyā ' 'kṣiptacittatayā tatprāmāṇyenānyathānupapadyamānena smṛtyaprāmāṇyaṃ kalpayanpūrvāvadhāritamūlavyatyayameva pratipadyate na pūrvakḷptamūlasyāprāmāṇyādhyāropam | apaṭhayamānatayaivāsya sulabhāvajñānatvāt |</p>
		<lg>
		  <l>yaccaitadanavasthānaṃ tvayā māṃ prati codyate |</l>
		  <l>bhavato 'pi tadastyeva tenācodyatvamekataḥ ||</l>
		</lg>
		<lg>
		  <l>yadā hyādau śrutiṃ śrutvā smṛternnānyā 'numīyate |</l>
		  <l>tadā 'nyamūlatāpatterekāntenaiva bādhyate ||</l>
		</lg>
		<lg>
		  <l>kālāntare 'pi yo bādhaḥ sphuṭatvenāvadhāryate |</l>
		  <l>yattenāpyapramāṇatvaṃ kṛtaṃ tanna nivartyate ||</l>
		</lg>
		<p><pb n="180"/>pūrvasmṛtigrāhiṇāṃ ca svayaṃ bādhamacetayamānānāmapi puruṣāntarasya śrutiśravaṇaprāthamyabalena bādhasaṃtānau 'nuvartata eva |</p>
		<lg>
		  <l>puruṣāntarabādho 'pi naivālpaṃ bhrāntikāraṇam |</l>
		  <l>na hi dvicandradiṅmohau na bādhyete narāntaraiḥ ||</l>
		</lg>
		<p>nanu yavaśruterapi tarhi pramāṇatvena parigṛhyamāṇāyāḥ puruṣāntarabādhastadānīmastīti mithyātvaprasaṅgaḥ |</p>
		<lg>
		  <l>ucyate paṭhyamānatvādunmajjananimajjane |</l>
		  <l>sarvānprati tayostulye viśeṣo 'nyo na gṛhyate ||</l>
		</lg>
		<lg>
		  <l>smṛtistu yāvatāṃ puṃsāṃ prathamaṃ gocarībhavet |</l>
		  <l>tāvatāṃ sarvadā 'bhāvānnāprāmāṇyenaṃ mucyate ||</l>
		</lg>
		<lg>
		  <l>apramāṇyapadaṃ caikamastyevaṃ prathamaṃ smṛteḥ |</l>
		  <l>tāvatā labdhamithyātvānna śrutiṃ bādhituṃ kṣamā ||</l>
		</lg>
		<lg>
		  <l>adhyāropyeta mithyātvamujjvalāyāḥ śruteḥ punaḥ |</l>
		  <l>labdhameva smṛtau taccetkimarthaṃ kalpyate śruteḥ ||</l>
		</lg>
		<p>viruddhayorhi śrutismṛtyorvikalpaprasaṅgenāvaśyaṃ kalpanīye 'nyataratrāpramāṇatve yāvacchrutau paṭācchādananyāyena kalpayitumārabhyate tāvatsmṛtau svarūpāśrayaṃ kḷptamevopalabhya saṃśayacchede jāte na kadācidapyabhūtāprāmāṇyādhyāropakalpanopapattiḥ |</p>
		<lg>
		  <l>nanu śrutyaviruddhāyāḥ śrutimūlatvaniścayaḥ |</l>
		  <l>anumānādapi prāpsyan kenacitpratibadhyate ||</l>
		</lg>
		<lg>
		  <l>tasmātkāraṇavaiṣamyānnobhayatraikarūpatā </l>
		  <l>sidhyenmūlavyavasthā hi pratipakṣānusāriṇī ||</l>
		</lg>
		<p>tataścārdhavaiśasaprasaṅganivṛttiḥ |</p>
		<p>yathā |</p>
		<lg>
		  <l>pramāṇatvāpramāṇatve liṅgādīnāṃ vyavasthite |</l>
		  <l>pūrvaiḥ saha viruddhatvāviruddhatvanibandhane ||</l>
		</lg>
		<lg>
		  <l>tathehāpi vyavastheṣṭā na parasparasaṃkaraḥ |</l>
		  <l>pratibandhābhyanujñābhyāṃ śrutyā nāstyekarūpatā ||</l>
		</lg>
		<p>yadyapyaudumbarīsarvaveṣṭanaṃ dharmaśāstrādhyetṛsmṛtivilakṣaṇapratyakṣaśrutyarthopasaṃhāraparasūtrakāsepanibaddhaṃ tathā 'pyupariṣṭādvakṣyamāṇālāntaratvābhiprāyeṇa puruṣopadiṣṭatvāviśeṣācca <pb n="181"/>smṛtivadevodāhṛtam | krītarājakabhojyānnatvavacanaṃ yadyapyatharvavede 'sti tathā 'pi tasyā ' 'havanīyasaṃbaddhayajñakarmopakārābhāvāttadadhikṛtatrayīpratipāditāgnīṣomīyasaṃsthāvadhibhojanapratiṣedhavirodhāt “prakaraṇaviśeṣādvikṛtau virodhi syāt” ityanena nyāyenādhikṛtānadhikṛtabalābalaviśeṣābhiprāyeṇa smṛtipakṣaniḥkṣepādbhāpyakāreṇodāhniyate | kṛṣṇakeśatvaṃ ca yadyapyanavasthitavayovasthākālaviśeṣaṃ jātaputratvapakṣe saṃdigdhasamāveśaṃ ca tathā 'pi yuvaiva dharmamanvicchedityevamādismaraṇaprakāśitārthaṃ yauvanāvasthāparigrahādantato vā vayordhānatikramāśrayaṇādaṣṭācatvāriṃśadvarṣabrahmacaryaprāgupanayanasaṃbaddhakālasya ca vayasaḥ sātirekadvipañcāśaccatuṣpañcāśanmātrasaṃvatsaraparimitatvenāparihāryavayordhātikramāvaśyaṃbhāvitvādvyakta eva virodho dṛśyate | nanu ca pūrvakṛtasarvaveṣṭanottarakālavihitaṃ veṣṭitāyā eva sparśanaṃ saṃbhavatītyavirodhaḥ | kathamavirodho yadā sparśanaṃ nāma tvagindriyadvāraṃ spṛśyasaṃvedanam | na ca vastrāntaritāyā audumbaryāḥ sparśo gṛhyate | na ca vastre spṛśyamāna audumbarī spṛṣṭā bhavati | vastraudumbarījātivyaktisparśānāmatyantabhedāt |</p>
		<lg>
		  <l>atha saṃbandhisaṃsparśātspṛṣṭaivetyabhidhīyate |</l>
		  <l>bhūmisparśena tatsiddhervṛthā sparśavidhirbhavet ||</l>
		</lg>
		<p>nanu bhūmāvaudumbarībuddhyabhāvādvastrāntaritāyāṃ ca tadrabuddhayavyatirekāddṛṣṭāntavaiṣamyam | tathā hi |</p>
		<lg>
		  <l>vastrāntaritacaṇḍālasparśe 'pyāpatite kvacit |</l>
		  <l>sākṣātspṛṣṭavadeveṣṭā sacelasnānaśuddhatā ||</l>
		</lg>
		<lg>
		  <l>satyaṃ tatreṣyate snānaṃ tadvastrasparśakāritam |</l>
		  <l>aśuddhakāraṇaṃ taddhi caṇḍālasparśavanmatam ||</l>
		</lg>
		<lg>
		  <l>tathā ca tadviyukte 'pi vastre tatsparśadūṣite |</l>
		  <l>spṛśyamāne bhavatyeva doṣaḥ saṃyuktavastravaṃt ||</l>
		</lg>
		<p>kathaṃ punarayaṃ dharmaśāstreṣvanupanibaddho 'pi caṇḍālaspṛṣṭavastrasparśananimitto doṣo 'dhyavasīyate |</p>
		<lg>
		  <l>kathaṃ vā neṣyate doṣaḥ kāṣṭhaloṣṭatṛṇādiṣu |</l>
		  <l>tatspṛṣṭaspṛśyamāneṣu na kramante 'tra yuktayaḥ ||</l>
		</lg>
		<p>taducyate—</p>
		<lg>
		  <l>yathā kāṣṭhatṛṇādīnāṃ mārutādeva śuddhatā |</l>
		  <l>smaryate vāsaso naivaṃ toyaprakṣālanādvinā ||</l>
		</lg>
		<lg>
		  <pb n="182"/>
		  <l>nanvameṃdhyena liptasya sā śuddhirabhidhīyate |</l>
		  <l>na liptagrahaṇaṃ tatra pāṭhe 'sti tu ciraṃtane ||</l>
		</lg>
		<p>amedhyasyaivaṃ yasmātpaṭhanti | caṇḍālaspṛṣṭavāsasaścāstyevāmedhyatā | tasmādasti salilādiśuddhiḥ | nanu ca manuṣyasyaiva caṇḍālasparśanimittaprāyaścittavidhānādaśuddhirūpamamedhyatvaṃ gamyate na dravyāntarasya gavāśvādeḥ | tataśca vastraṃ kiṃ gavāśvādivadaduṣṭamuta puruṣavadduṣṭamiti saṃdehe gavāśvāditulyamevāvadhārayituṃ yuktam |</p>
		<p>ucyate—</p>
		<lg>
		  <l>puruṣasya sacelasya snānaṃ yasmādvidhīyate |</l>
		  <l>tasmātpuruṣavadvastraṃ na gavāśvādivanmatam ||</l>
		</lg>
		<p>yadā 'pi hi śuddhenaiva hastādinā caṇḍālaḥ spṛśyate gavādīnāṃ tu caṇḍālādispṛṣṭānāṃ snānaprakṣālanavidhyabhāvācchuddhirvijñāyata iti na tanmadhyapātitvam | ataśca nānena prakāreṇaudumbarīsaṃbaddhavastrasparśanāttatsparśanajñānopapattiḥ | yadā tu tayaivodgātā spṛṣṭa udgāthediti vidhistadā 'vaśyamevaudumvarītvacodgātuśarīraṃ prāptavyam | upāśrayaṇābhyupagamapakṣo 'pi ca spṛṣṭatvāparityāgenaiva sthita iti na samastācchāditāyāmavakalpate | parāśritamapi ca vastramudgāturāśrayatvaṃ pratipadyate | tenaivaudumbaryāśritenodnāyet | tasmādasti sarvaveṣṭanasparśanayorvirodha iti yuktaṃ bādhyabādhakavyavasthāpanam | <hi rend="bold">atha kimarthaṃ nemau vidhī vikalpyete iti</hi> | smṛteravidhāyakatvātsvayamatulyabalatvācca tadanumitaśākhāntarapaṭhitavidhiparigrahābhiprāyeṇoktam | <hi rend="bold">nāsati vyāmohavijñāna iti</hi> |</p>
		<lg>
		  <l>pūrvoktenaiva mārgeṇa vyāmohaikāntakalpanām |</l>
		  <l>vikalpe 'vaśyamāpannāṃ smṛtāveva niyacchati ||</l>
		</lg>
		<p>vyāmohavijñānaṃ ca jñānāntaragatavyāmohatvāvadhāraṇaṃ tadvijñānagatavyāmoharūpaṃ vā vivakṣyate | tena ṣaṣṭhīsamāsaḥ karmadhārayo vā yojyaḥ | <hi rend="bold">vikalpaṃ tu vadanniti</hi> | kadā citsmṛtimūlaśrutivicchedādbhrāntyādimūlatvamāpādayati | tādṛśyā ca sakṛdapi śrautaṃ vijñānamanujñātamadhyāropyamāṇavyāmohāviṣayatvānna kadācitprāmāṇyaṃ tyajatītyapākṣikatvābhidhānam | evaṃ kevalāpramāṇatvapakṣagrahastasya punarjīvanāsaṃbhavādapākṣikaṃ ca sarvaveṣṭana<pb n="183" break="no"/>smaraṇamityāha—<hi rend="bold">pākṣikaṃ ceti vā</hi> | vikalpavādisaṃmatapākṣikatvavaśādeva śrutiprāmāṇyapakṣe smārtaśrutikalpanāyāmakṛtāyāṃ mūlāntarasaṃkrānteḥ sarvakālāpramāṇatvaprasaṅgaḥ | ekadā 'pi ca labdhaprāmāṇyāvakāśā śrutidurbalapratipakṣatayā na kadācidapi vyāmohī bhaviṣyatīti samarthayamāno <hi rend="bold">yadeva hi tasyaikasminpakṣe mūlamityāha</hi> |</p>
		<lg>
		  <l>nahi pramādapāṭhatvaṃ śakyaṃ kalpayituṃ śruteḥ |</l>
		  <l>duḥśrutasvapnavijñānamūlā tvāpadyate smṛtiḥ ||</l>
		</lg>
		<p><hi rend="bold">tena naitatpakṣe vijñānamiti</hi>—pramāṇavijñānamabhipretyoktam | <hi rend="bold">vyāmohātpakṣāntaraṃmiti</hi> | vyāmohakalpanātaḥ pramāṇābhāvapakṣāntarasaṃkramaṇaṃ pratiṣedhati | yadvā smārtajñānameva pūrvāvadhāritavyāmohātprāmāṇyapakṣāntaraṃ na saṃkrāntamiti | duḥśrutasvapnādimūlatvena śrutivirodhaṃ darśayati—<hi rend="bold">tulyakāraṇatvāditi</hi> | balīyaḥ pratipakṣanirākṛtatvātsarvadaiva śrutyanumānapratibandhānna smṛteḥ prāmāṇyapakṣasaṃkrāntiḥ | <hi rend="bold">api cetaretarāśraye 'nyataḥ paricchedāditi</hi> | upariṣṭāditaretaravirodhavivaraṇādvirodhamevetaretarāśrayamāha—</p>
		<lg>
		  <l>parasparaviruddhe hi viruddhāvyabhicārivat |</l>
		  <l>pramāṇe yatra dṛśyete tatrānyenaiva nirṇayaḥ ||</l>
		</lg>
		<p>pramāṇaśabdasya jñānasamānādhikaraṇatvena bhāvotpannalyuḍantatvena vā napuṃsakaliṅgatvādvedāḥ pramāṇaṃ smṛtayaḥ pramāṇamitivatpramāṇe smṛtau sparśanaṃ vyāmoha iti bhavitavyam | <pb n="184"/>karaṇaviśeṣavivakṣāyāṃ vā 'bhidheyaliṅgavacanānuvṛttau lyuḍantāṭṭịdḥdhāṇañiti ṅīpi prāpte prāmāṇyaṃ smṛtāviti prayoktavyam | tamimamubhayabhraṣṭaṃ bhāṣyakāraprayogaṃ samarthayamānairevamanugamaḥ kartavyaḥ |</p>
		<lg>
		  <l>pramāṇamayate yāti mūlabhūtāṃ śrutiṃ yataḥ |</l>
		  <l>kvibantādayatestasmātpramāṇā smṛtirucyate ||</l>
		</lg>
		<lg>
		  <l>tatra yadyapi nityatvākviblopaḥ prathamaṃ bhavet |</l>
		  <l>yalopo 'pi bhavedeva valādipratyayāśrayaḥ ||</l>
		</lg>
		<lg>
		  <l>na ca varṇāśrayatvena yalopo na bhaviṣyati |</l>
		  <l>vyorvalīti yalopo hi valādipratyayāśrayaḥ ||</l>
		</lg>
		<lg>
		  <l>yadvā yogavibhāgena vervyavasya ca lupyate |</l>
		  <l>vakāraśca yakāraścetyevaṃ lopo bhaviṣyati ||</l>
		</lg>
		<lg>
		  <l>yalope ca kṛte 'kāro yaḥ śuddhaḥ pariśiṣyate |</l>
		  <l>tadantāvadhikātpaścādataṣṭāpkriyate striyām ||</l>
		</lg>
		<lg>
		  <l>akaḥ savarṇadīrghatvaṃ parayorantaraṅgataḥ |</l>
		  <l>sarveṇāpi tataḥ kṛtvā pramāṇetyanugamyate ||</l>
		</lg>
		<p>tadetaditarāśrayaṃ bhavatītyuktam |</p>
		<lg>
		  <l>yadvā śrutyapramāṇatvātsmṛteḥ prāmāṇyamiṣyate |</l>
		  <l>siddhācca tatpramāṇatvācchrutyaprāmāṇyakalpanā ||</l>
		</lg>
		<lg>
		  <l>tathā śrutipramāṇatvātsmṛtyaprāmāṇyakalpanam |</l>
		  <l>tadaprāmāṇyasiddhayā ca śrutiprāmāṇyaniścayaḥ ||</l>
		</lg>
		<p>tadidaṃ vikalpavādina ubhayatretaretarāśrayatvamekāntavādinastvanyataratra |</p>
		<lg>
		  <l>tatrānyataḥ paricchedādvācyaṃ hetvantaraṃ sphuṭam |</l>
		  <l>bhāṣyakārastvihoktvaivaṃ tayorekaikamuktavān ||</l>
		</lg>
		<lg>
		  <l><hi rend="bold">tatra sparśanasya kṛptaṃ mūlaṃ kalpyaṃ smṛteriti |</hi></l>
		</lg>
		<p>naivātyantāprakṛtahetvantarābhiprāyeṇānyataḥ paricchedo 'bhihitaḥ | prakṛtayorapi ca yatkṛtamitaretarāśrayatvaṃ tavdyatiriktadharmadarśanānniścīyamāne bhavatyevānyataḥ paricchedaḥ |</p>
		<lg>
		  <l>svataḥ sthitātpramāṇatvācchruteḥ syāt kḷptamūlatā |</l>
		</lg>
		<p>smṛteḥ śrutyanumāpakaprāmāṇyātkalpyamūlatā tataśca pratyakṣaśrutyaprāmāṇyakalpanāyattaṃ <pb n="185"/>smṛteḥ prāmāṇyaṃ tadbalena ca śrutyaprāmāṇyaṃ kalpayata itaretarāśrayatvamaparihāryam |</p>
		<lg>
		  <l>na cādhyāropyamāṇā 'pi śruteḥ syādapramāṇatā |</l>
		  <l>na ca tasyāmasiddhāyāṃ smṛtiprāmāṇyasaṃbhavaḥ ||</l>
		</lg>
		<lg>
		  <l>balavantaṃ parājitya yaḥ pratiṣṭhātumicchati |</l>
		  <l>hastinā pādayodhīva saṃtiṣṭhetācirādasau ||</l>
		</lg>
		<p>evaṃ tāvatsmṛtiprāmāṇyaṃ kalpayanneva tadvādī parājīyate | yadā tu śrutiprāmāṇyagatamitaretarāśrayatvamālocyate tadā tatrāpi pratipakṣabhūtasmṛtyaprāmāṇyāpekṣayā nirapavādaprāmāṇyāvadhāraṇasiddheḥ parādhīnatvātpūrvasiddhasmṛtyaprāmāṇyalipsāyām</p>
		<lg>
		  <l>siddhamevāpramāṇatvaṃ svarūpāśrayamāditaḥ |</l>
		  <l>kṣaṇamātramapi prāpya śrutiḥ prāmāṇyamaśnute ||</l>
		</lg>
		<p>tena yattadādye padake 'nanumitāvasthāyāṃ śrutāvāpātakṣaṇamātre smṛteraprāmāṇyaṃ dṛśyate tāvataiva labdhapramāṇatvā śrutiḥ sarvadā nirapavādaprāmāṇyā bhavatītyanyataḥ paricchedaḥ |</p>
		<lg>
		  <l>tenaikatra śruterādyātprāmāṇyādavasīyate |</l>
		  <l>smṛtyaprāmāṇyato 'nyatra kṣaṇamātrāvadhāritāt ||</l>
		</lg>
		<lg>
		  <l>kṛtvaikamavadhiṃ tasmātsiddhamādye kṣaṇe dṛḍham |</l>
		  <l>ānupūrvyā vrajettāvadyāvatsiddho 'paraḥ sphuṭaḥ ||</l>
		</lg>
		<p>tadekena mārgeṇa darśayati—<hi rend="bold">kalpyamūlatvātsmṛtiprāmāṇyamanavakḷptamityādi yāvatsmārtaśrutikalpanamanupapannaṃ pramāṇābhāvāditi</hi> |</p>
		<p>dvitīyamārge 'pi śrutiprāmāṇyadarśanādārabhya tāvannetavyaṃ yāvattadeva nirapavādaṃ siddhamiti | vrīhiyavabṛhadrathaṃtaravidhīnāṃ tvananyagatikatvātkakṣāntaritapadakā iva sthānabhedābhāvāttulyabalatayā 'navasthitavikalpāśrayaṇaṃ prāgupadiṣṭameva yojyam | ato nāpekṣyaṃ pratyakṣaśrutiviruddhasmṛtiprāmāṇyamiti || 3 ||</p>
	      </div> <!-- sūtra !-->
	      <div type="sūtra" n="4">
		<lg>
		  <pb n="186"/>
		  <l>itaśca na pramāṇatvaṃ mūlahetvantarekṣaṇāt |</l>
		  <l>vyabhicāre hi notpattirarthāpattyanumānayoḥ ||</l>
		</lg>
		<p>śrutivirodhabhagnaprasarāyāṃ hi smṛtau pūrvoktena nyāyena śrutyanumānapratibandhādākāṅkṣitamūlāntarāvaśyakalpayitavyatvācca |</p>
		<lg>
		  <l>kvacidbhrāntiḥ kvacillobhaḥ kvacidyuktivikalpanam |</l>
		  <l>pratibhākāraṇatvena nirākartuṃ na śakyate ||</l>
		</lg>
		<lg>
		  <l>smṛteśca śrutibhagnāyāḥ kāraṇāntarasaṃbhavaḥ |</l>
		  <l>na tu śruterataḥ saiva tadvirodhe hi bādhyate ||</l>
		</lg>
		<lg>
		  <l>yathaiva vedamūlatvamanekāntānna labhyate |</l>
		  <l>tathā 'nyamūlatā 'pīti tadāśaṅkyedamucyate ||</l>
		</lg>
		<lg>
		  <l>upapannataraṃ caitadvedavākyānumānataḥ |</l>
		  <l>dṛṣṭe hi satyadṛṣṭasya kalpanā niṣpramāṇikā ||</l>
		</lg>
	      </div> <!-- sūtra !-->
	      <trailer>śrutiviruddhasmṛtīnāmaprāmāṇyādhikaraṇam |</trailer>
	    </div> <!-- adhikaraṇa !-->
	    <div type="adhikaraṇa" n="2.1"> <!-- no number, 
						 called bhāṣyakārīyādhikaraṇākṣepa in
						 trailer, still considered part of
						 1.3.2 !-->
	      <div type="sūtra"> <!-- no number, but
				      necessary because all text needs to be contained
				      in sūtra divisions !-->
		<p><hi rend="bold">adhikaraṇāntaraṃ veti</hi> |</p>
		<lg>
		  <l>sarvavyākhyāvikalpānāṃ dvayameva prayojanam |</l>
		  <l>pūrvatrāparitoṣo vā viṣayavyāptireva vā ||</l>
		</lg>
		<p>aparitoṣastāvatprathamenaiva śrutiviruddhatvahetunā balavatā siddhe bādhe nānvācayaheturatīva prayojanavān | adhikaraṇāntare punaḥ pūrvoktahetunirapekṣaḥ paryāpta evaikaḥ smṛtibādhanāyeti svatantratvena pradarśanam | virodhena ca na vyāptāyāḥ smṛterapramāṇatadvayāptau nāpavādāntarodbhavaḥ | vaisarjanahomīyaṃ vāso 'dhvaryurgṛhṇāti ityagnīṣomapraṇayanārthaṃ visarjanahomakālasaṃbandhiyajamānācchādanaṃ vāso 'dhyavayurharati muktakamevaitadāvaraṇānumitaṃ smaraṇam | evaṃ <hi rend="bold">yupahastino dānamācarantīti</hi> yūpaparivyāṇaśāṭakaṃ yūpahāstiśabdena nirdiśyādhvaryuhartavyatayā ' 'cārānumitayaiva smṛtyā pratipādayanti |</p>
		<lg>
		  <pb n="187"/>
		  <l>tatrāpi vedamūlatvakalpanā nopapadyate |</l>
		  <l>kartṛsāmānyataḥ prāptā lobhasaṃbhavapūrvakāt ||</l>
		</lg>
		<p>ṛtvijo hi prayogamadhyapatitaṃ yajamānaṃ prakrāntakarmāvaśyasamāpanīyatvanibaddhasamāptyuttarakālabhāvi svācchandyaṃ ca viditvā kāryavattāvelāyāmeva khalagataprādhānya<note><p>khalagatadhānyavibhāgavyāpṛtabhṛtakavāditi pāṭho bhavituṃ yukta iti bhāti |</p></note>vibhāgavyāvṛttabhṛtakavatsvayamutpādyotpādya tāni tānyādeyakāni śraddhājanakārthavādapuraḥsaraṃ yācante | pratyakṣaśrutivihitadeyāntaranidarśanavyāmohitaśca yajamānaḥ śraddadhānatayā tathaiva pratipadya tebhyaḥ prayacchatīti taireṣā smṛtiḥ pravartitā syādityāśaṅkāyāṃ vedamūlatvaṃ nānumīyate | pūrvavacca lobhapūrvakatvakalpanamevopapannamiti nirṇayātsaṃdehanivṛttiḥ | idaṃ ca bhāṣyakāreṇa pradarśayatā tulyakāraṇatvātpūrvatrāpi pradarśitameveti yojayitavyam |</p>
	      </div> <!-- sūtra !-->
	      <trailer>bhāṣyakārīyādhikaraṇākṣepaḥ |</trailer>
	    </div> <!-- adhikaraṇa !-->
	    <div type="adhikaraṇa" n="2.2"><!-- this
						is kumārila's addition, numbered 2.2 for
						convenience. !-->
	      <div type="sūtra"> <!-- again, no number,
				      but necessary because all text needs to be
				      contained in a sūtra division !-->
		<p>etāvattvihādhikaraṇadvaye 'pi vaktavyam |</p>
		<lg>
		  <l>smṛtīnāṃ śrutimūlatve dṛ̣dhe pūrvaṃ nirūpite |</l>
		  <l>virodhe satyapi jñātuṃ śakyaṃ mūlāntaraṃ katham ||</l>
		</lg>
		<p>śākhāntaraviprakīrṇāni hi puruṣāntarapratyakṣāṇyeva vedavākyāni puruṣadharmānuṣṭhānakrameṇāpaṭhitāni vedasamāmnāyavināśabhayātsvarūpeṇānupanyasyārthopanibandhanadvāralabhyāni viśiṣṭadhvanisthānīyena tenaiva parokṣāṇyapi vyajyamānāni piṇḍīkṛtya smaryante | tatra yathaivā ' 'ptapratyayādidamiha paṭhyata iti kathitamuccāritamanuccāritaṃ vā śiṣyāḥ pratipadyante tathaiva sūtrakāravacanānyadhyāpakavacanasthānīyāni svānurūpavedavākyasamarpaṇamātraṃ kṛtvā nivṛttavyāpārāṇīti na tālvādidhvanipreraṇavatpauruṣeyatvena paribhavitavyāni |</p>
		<lg>
		  <l>vedo hīdṛśa evāyaṃ ṣuruṣairyaḥ prakāśyate |</l>
		  <l>sa paṭhadbhiḥ prakāśyeta smaradbhirveti tulyabhāk ||</l>
		</lg>
		<lg>
		  <l>anuccāraṇakāle ca saṃskāraireva kevalaiḥ |</l>
		  <l>tatkṛtasmaraṇairvā 'yaṃ vedo 'dhyetṛṣu tiṣṭhati ||</l>
		</lg>
		<lg>
		  <l>tenārthaṃ kathayadbhiryā smṛtārthā kathyate śrutiḥ |</l>
		  <l>paṭhitābhiḥ samānā 'sau kena nyāyena bādhyate ||</l>
		</lg>
		<lg>
		  <l>smṛtiśāstraṃ ca yadyekaṃ bhavetkṛtsnamavaidikam |</l>
		  <l>tanmuktvaikaṃ tato 'nyāni vyavahārāṅgatāmiyuḥ ||</l>
		</lg>
		<lg>
		  <pb n="188"/>
		  <l>kaṭhamaitrāyaṇīyādipaṭhitaśrutimūlikāḥ |</l>
		  <l>dṛśyante smṛtayaḥ sarvā bhadropanayanādiṣu ||</l>
		</lg>
		<lg>
		  <l>tadā tanmadhyapātyekaṃ vākyaṃ kiṃcidapasmṛtiḥ |</l>
		  <l>mūlāntarodbhavaṃ vaktuṃ jihvā no na pravarttate ||</l>
		</lg>
		<lg>
		  <l>bādhitā ca smṛtirbhūtvā kācinnyāyavidā yadā |</l>
		  <l>śrūyate na cirādeva śākhāntaragatā śrutiḥ ||</l>
		</lg>
		<lg>
		  <l>tadā kā te mukhacchāyā syānnaiyāyikamāninaḥ |</l>
		  <l>bādhābādhānavasthānaṃ dhruvamevaṃ prasajyate ||</l>
		</lg>
		<p>yaccaitatsarvaveṣṭanasmaraṇaṃ sparśanaśrutiviruddhatvenodāhriyate | etajjaimininaiva cchāndogyānuvāde śāṭyāyanibrāhmaṇagataśrutimūlatvenaudumbarīprakaraṇe ca śāṭyāyanināṃ tāmūrdhvadaśenobhayatra vāsasī darśayatīti ‘vaiṣṭutaṃ vai vāsaḥ śrīrvai vāsaḥ śrīḥ sāme’ iti darśite tatprasaṅgenaudumbarīveṣṭanavāsaso 'pi prakāśaśrutimūlatvamevānvākhyātam |</p>
		<lg>
		  <l>tataśca śrutimūlatvādbādhyodāharaṇaṃ na tat |</l>
		  <l>vikalpa eva hi nyāyyastulyakakṣapramāṇataḥ ||</l>
		</lg>
		<lg>
		  <l>viruddhatve ca bādhaḥ syānna cehāsti viruddhatā |</l>
		  <l>na hi veṣṭanamātraṃ naḥ sparśaśrutyā virudhyate ||</l>
		</lg>
		<lg>
		  <l>yadi dvitrāṅgulaṃ madhye vimucyottarabhāgataḥ |</l>
		  <l>veṣṭyetaudumbarī tatra kiṃ nāma na kṛtaṃ bhavet ||</l>
		</lg>
		<lg>
		  <l>sarvā veṣṭayitavyeti na hyevaṃ sūtrakṛdvacaḥ |</l>
		  <l>na hyasyāḥ kriyate kaiścitkarṇamūleṣu veṣṭanam ||</l>
		</lg>
		<lg>
		  <l>pariśabdo 'pi yastatra sarvato veṣṭanaṃ vadet |</l>
		  <l>tadvarjitasamantatve so 'rthavāneva jāyate ||</l>
		</lg>
		<lg>
		  <l>lobhamūlaṃ ca yattasyāḥ kalpyate sarvaveṣṭanam |</l>
		  <l>tallobhaḥ sutarāṃ sidhyenmūlāgraparidhānayoḥ ||</l>
		</lg>
		<lg>
		  <l>antarīyottarīye hi yoṣitāmiva vāsasī |</l>
		  <l>smaretkauśeyajātīye nodnātaikaṃ guṇairvinā ||</l>
		</lg>
		<lg>
		  <l>prāk ca lobhādiha sparśaḥ kuśairevāntarīyate |</l>
		  <l>veṣṭitaiṣā kuśaiḥ pūrvaṃ vāsasā pariveṣṭyate ||</l>
		</lg>
		<lg>
		  <l>kuśaveṣṭanavākye ca na kiṃciddhetudarśanam |</l>
		  <l>niyame 'pi ca taddṛṣṭaṃ naivordhvadaśavāsasaḥ ||</l>
		</lg>
		<lg>
		  <pb n="189"/>
		  <l>krītarājakabhojyānnavākyaṃ cātharvavaidikam |</l>
		  <l>na ca tasyāpramāṇatve kiṃcidapyasti kāraṇam ||</l>
		</lg>
		<lg>
		  <l>yadi yajñopayogitvaṃ nehāstyātharvaṇaśruteḥ |</l>
		  <l>arthāntarapramāṇatvaṃ kenāsyāḥ pratihanyate ||</l>
		</lg>
		<lg>
		  <l>śāntipuṣṭyābhicārārthā hyekabrahmartvigāśritāḥ |</l>
		  <l>kriyāstayā pramīyante 'trāpyevā ' 'tmīyagocarāḥ ||</l>
		</lg>
		<lg>
		  <l>na cāyamapi yajñāṅgavidhiḥ śāntyādiśāstravat |</l>
		  <l>ato 'syāpi pramāṇatvaṃ puruṣārthena vāryate ||</l>
		</lg>
		<lg>
		  <l>na hyetadyajamānasya nartvijāmupadiśyate |</l>
		  <l>sarvebhyaḥ puruṣebhyo hi bhojyānnatvamidaṃ śrutam ||</l>
		</lg>
		<lg>
		  <l>vākyāntarairniṣiddhaṃ yaddīkṣitānnasya bhojanam |</l>
		  <l>tasyaiva śrūyate paścādabhyanujñāvidhidvayam ||</l>
		</lg>
		<lg>
		  <l>agnīṣomīyasaṃsthāyāṃ krīte vā sati rājani |</l>
		  <l>so 'yaṃ kālavikalpaḥ syādāśaucacchedakālavat ||</l>
		</lg>
		<lg>
		  <l>nanu cāśaucakālo 'pi dharmapīḍādyapekṣayā |</l>
		  <l>ataḥ samavikalpatvaṃ naiva tasyāpi saṃmatam ||</l>
		</lg>
		<lg>
		  <l>yasya hyalpena kālena śuddhirbhojyānnatā 'pi vā |</l>
		  <l>sa kasmāttāvatā śuddho dīrghakālatvamāśrayet ||</l>
		</lg>
		<lg>
		  <l>ekarātre trirātre vā śuddhasya brāhmaṇasya ca |</l>
		  <l>aśuddhiranuvarteta daśarātraṃ kathaṃ punaḥ ||</l>
		</lg>
		<lg>
		  <l>pāpakṣayo hi śuddhatvaṃ dharmayogyatvameva vā |</l>
		  <l>prāgdaśāhātkathaṃ tasya sadasadbhāvakalpanā ||</l>
		</lg>
		<lg>
		  <l>evaṃ prāk paśusaṃsthānāddīkṣitānnaviśuddhatā |</l>
		  <l>asti nāstīti cetyevaṃ sahate nāvadhāraṇam ||</l>
		</lg>
		<lg>
		  <l>syādetadyena yaḥ kālaḥ purastātparigṛhyate |</l>
		  <l>tasyāsāveva hoṃmasya prāgūrdhvodayakālavat ||</l>
		</lg>
		<lg>
		  <l>yuktaṃ samavikalpatvamuditānuditatvayoḥ |</l>
		  <l>na kācidatra pūrvoktā sadasattvavirodhitā ||</l>
		</lg>
		<lg>
		  <l>na cānuditahomoktāvuditoktiranarthikā |</l>
		  <l>kleśakṣayavyayādīnāṃ nātireko 'tra kaścana ||</l>
		</lg>
		<lg>
		  <pb n="190"/>
		  <l>iha tvalpena kālena śuddheryā dīrghakālatā |</l>
		  <l>na vardhayedaghāhāni sā 'nenāpi nivāryate ||</l>
		</lg>
		<lg>
		  <l>kleśaprāyaṃ ca taṃ pakṣaṃ nā ' 'śrayetaiva kaścana |</l>
		  <l>tato 'naṅgīkṛte tasmin syāttadvākyamanarthakam ||</l>
		</lg>
		<lg>
		  <l>tenarte viṣayānyatvānna vikalpo 'vakalpate |</l>
		  <l>sa cokto dharmapīḍākhyastatra cāhnāmavardhanam ||</l>
		</lg>
		<lg>
		  <l>dantajātānujātānyakṛtacūḍeṣu ca kramāt |</l>
		  <l>citikriyā vyahaikāhāstatra cāhnāmavardhanam ||</l>
		</lg>
		<p>tathā gautamenāpyuktam— rājñāṃ ca kāryāvighātārthaṃ brāhmaṇānāṃ ca svādhyāyānirvṛttyarthamiti |</p>
		<lg>
		  <l>atha vā 'ntaryadā ' 'śaucanimittaṃ kiṃcidāpatet |</l>
		  <l>tatra śeṣeṇa yā śuddhistaccheṣo 'yaṃ bhaviṣyati ||</l>
		</lg>
		<lg>
		  <l>na vardhayedaghāhāni nimittādāgatānyapi |</l>
		  <l>pūrvasyaiva hi kālasya prasaṅgena tadaṅgatā ||</l>
		</lg>
		<lg>
		  <l>pravṛtto 'napavṛktaśca daśarātrādiko 'vadhiḥ |</l>
		  <l>antaḥ patitamāśaucaṃ sa vyāpnoti svasaṃkhyayā ||</l>
		</lg>
		<lg>
		  <l>vitatya daśa saṃkhyā hi tānyahāni vyavasthitā |</l>
		  <l>śaknotyeva paricchettumantarāśaucamāgatam ||</l>
		</lg>
		<lg>
		  <l>śuddhayaśuddhī hyadṛṣṭatvādvijñāyete yathāśruti |</l>
		  <l>nanvevaṃ bhojanasyāsti viṣayāvadhikāraṇam ||</l>
		</lg>
		<lg>
		  <l>tatra dīrghāvadhirvyarthaḥ syādalpāvadhyanujñayā |</l>
		  <l>tasmādihāpi vaiṣamyaheturvācyo 'vadhidvaye ||</l>
		</lg>
		<lg>
		  <l>atrāpyasaṃbhave tasya dīkṣite vā dadatyapi |</l>
		  <l>tanniyuktakadattānnaṃ bhojyaṃ somakraye kṛte ||</l>
		</lg>
		<lg>
		  <l>āpaddharmā yathaivānye mukhyāsaṃbhavahetukāḥ |</l>
		  <l>tathaiva prāṇapīḍāyāṃ krītarājakabhojanam ||</l>
		</lg>
		<lg>
		  <l>hantaivamapramāṇatvamuktamanyaprakārakam |</l>
		  <l>jagdhavānāpadi hyārto viśvāmitraḥ śvajāghanīm ||</l>
		</lg>
		<p>ucyate—</p>
		<lg>
		  <l>ekaṃ vinā 'pyanujñānāt kriyate gatyasaṃbhavāt |</l>
		  <l>kriyate 'nujñayā tvanyadviśeṣaśca tayormahān ||</l>
		</lg>
		<lg>
		  <pb n="191"/>
		  <l>sāmānyenāmyanujñānādviśeṣaśca viśiṣyate |</l>
		  <l>viśeṣo 'tyantanirdoṣaḥ stokadoṣetarakriyā ||</l>
		</lg>
		<lg>
		  <l>tathā ca manunā 'pyuktamāpaddharmagataṃ prati |</l>
		  <l>tatratyapāpaśeṣāṇāmante śaucaṃ bhaviṣyati ||</l>
		</lg>
		<lg>
		  <l>karmaṇā yena keneha mṛdunā dāruṇena vā |</l>
		  <l>uddhareddīnamātmānaṃ samartho dharmamācaret || iti |</l>
		</lg>
		<lg>
		  <l>dharmaśca prathamaṃ tāvatprāyaścittātmako bhavet |</l>
		  <l>tatastena viśuddhasya phalārtho 'nyo bhaviṣyati ||</l>
		</lg>
		<p>yattu krītarājakabhojyānnatvavacanaṃ tadgatyantarāsaṃbhave nirdoṣatvajñāpanārthameva jñāyate | tatrāpi tu |</p>
		<lg>
		  <l>prabhuḥ prathamakalpasya yo 'nukalpena vartate |</l>
		  <l>sa nā ' 'pnoti phalaṃ tasya paratreti vicāritam ||</l>
		</lg>
		<p>iti ninditatvānna saṃbhavadbhojyāntareṇāpi lokayātrādivaśena bhoktavyam |</p>
		<lg>
		  <l>yadi vā kālavaiṣamyādasatsamavikalpayoḥ |</l>
		  <l>arthabhedavyavasthānādavirodho 'vadhāryate ||</l>
		</lg>
		<lg>
		  <l>dīkṣitānnamabhojyaṃ syādakrīte rājani dhruvam |</l>
		  <l>krīte tvabhojanaṃ nāma manaḥ karma niyamyate ||</l>
		</lg>
		<lg>
		  <l>yathaivāśrāddhabhojitvaṃ yathā vā 'māṃsabhakṣaṇam |</l>
		  <l>śreyase vihitaṃ dharmyaṃ na sarvatra niṣidhyate ||</l>
		</lg>
		<lg>
		  <l>śrāddhamantardaśāhaṃ hi niyogena niṣidhyate |</l>
		  <l>ekoddiṣṭaṃ sadekeṣāṃ na tu pitryaṃ kadācana ||</l>
		</lg>
		<p>tatrāśrāddhabhojitvaniyamaḥ svargāyeti vijñāyate | tathā ṣaṣṭhayaṣṭamīcaturdaśīpañcadaśīṣu māṃsabhakṣaṇamaithunādikriyāpratiṣedhādgṛhasthasyānyatra kāmacāre prāpte tadakaraṇaniyamaḥ śreyase vihitaḥ | yathā ' 'ha |</p>
		<lg>
		  <l>na māṃsabhakṣaṇe doṣo na madye na ca maithune |</l>
		  <l>pravṛttireṣā bhūtānāṃ nivṛttistu mahāphalā || iti</l>
		</lg>
		<p>nanu ca vākyadvayadarśanāttatra saṃyogapṛthaktvaṃ yuktamiha tvekameva dīkṣitānnabhojanapratiṣedhavākyaṃ kathaṃ prākkrayātpratiṣedhati taduttarakālaṃ ca prāgagnīṣomīyasamāpterniḥśreyasena niyacchatīti |</p>
		<p>taducyate—</p>
		<lg>
		  <pb n="192"/>
		  <l>syādvākyadvayamevaitadavadhidvayakalpitam |</l>
		  <l>yaḥ pūrvaḥ pratiṣedho 'tra saṃsthitaḥ krītarājake ||</l>
		</lg>
		<lg>
		  <l>paro 'vadhiḥ punastasya naikatvādavakalpate |</l>
		  <l>dvitīyānnādanānujñādarśanāttena gamyate ||</l>
		</lg>
		<lg>
		  <l>abhojanavidhirnūnamastyanyo 'pyāntarālikaḥ |</l>
		  <l>na hi pūrvamanujñāte syādanujñāntaraṃ punaḥ ||</l>
		</lg>
		<lg>
		  <l>varaṇādabhyanujñāte nirvāpe kimanujñayā ||</l>
		</lg>
		<p>yathā 'dhvaryorvaraṇavelāyāmeva sarvaṃ yajamānena yajñopayogi svayamanujñātameveti nirvāpamantre prasavaśabdena tadānīṃtanayajamānānujñāprakāśanaṃ na kriyate tatheha krītarājakāvasthānujñātabhojanānujñāvacanamagnīṣomīyasamāptau punaruktamityavaśyaṃ niyamena pratiṣedhāntareṇa vā vāritasyānujñānārthamityavagamyate |</p>
		<lg>
		  <l>pratiṣiddhābhyanujñā ca vikalpenaiva dūṣyate |</l>
		  <l>paryudastābhyanujñānaṃ tasmādiṣṭaṃ vyavasthayā ||</l>
		</lg>
		<p>dīkṣitānnaviśiṣṭābhojananiyamo hi śreyorthibhyo vidhīyate |</p>
		<lg>
		  <l>pāścātyabhojanānujñā nānyathā hyupapadyate |</l>
		  <l>adṛṣṭārthaprasaṅgitvānna vidhiścāyamiṣyate ||</l>
		</lg>
		<lg>
		  <l>evaṃ viṣayanānātvādavirodhādabādhanam |</l>
		</lg>
		<p>aṣṭācatvāriṃśadvarṣaṃ vedabrahmacaryācaraṇasyāpi smṛtāveva pakṣāntaravikalpopanibandhanādāśramāntaraviṣayatvasaṃbhavādvā virodhābhāvaḥ | tathā hi—</p>
		<lg>
		  <l>vedānadhītya vedau vā vedaṃ vā 'pi yathākramam |</l>
		  <l>sāmarthyāśramayogyatvamaṅgīkṛtyaitaducyate ||</l>
		</lg>
		<p>gautamenāpi dvādaśavarṣāṇyekavedabrahmacaryaṃ carediti prathamakalpamāśu gārhasthyapratipattyarthamuktvā dvitīyakalpe dvādaśa prativedaṃ vā sarveṣvityaṣṭācatvāriṃśatparigrahaḥ kṛtaḥ |</p>
		<lg>
		  <l>tatraivaṃ śakyate vaktuṃ ye 'ndhapaṅgvādayo narāḥ |</l>
		  <l>gṛhasthatvaṃ na śakṣyanti kartuṃ teṣāmayaṃ vidhiḥ ||</l>
		</lg>
		<lg>
		  <l>naiṣṭhikabrahmacaryaṃ vā parivrājakatā 'pi vā |</l>
		  <l>tairavaśyaṃ grahītavyā tenā ' 'dāvetaducyate ||</l>
		</lg>
		<lg>
		  <l>upakurvāṇakenaiva yāpyaḥ kālo bahustataḥ |</l>
		  <l>saṃprāpya jñānabhūyastvaṃ pavitraiḥ kṣīṇakalmaṣaiḥ ||</l>
		</lg>
		<lg>
		  <l>sarvāśramātiriktena svādhyāyenaiva śodhitaḥ |</l>
		  <l>stokairapyāśramācārairgatimiṣṭāṃ gamiṣyati ||</l>
		</lg>
		<p><pb n="193"/>dvaipāyanādayaścā ' 'huḥ—</p>
		<lg>
		  <l>pariniṣṭhitakāryastu svādhyāyenaiva hi dvijaḥ |</l>
		  <l>kuryādanyanna vā kuryānmaitro<note><p>hiṃsārahitaḥ |</p></note> brāhmaṇa ucyate ||</l>
		</lg>
		<p>yāni ca pratidinaprayujyamānaṛksāmayajurbāhmaṇakalpavyākhyānādibrahmayajñanimittāni phalāni kratvadhikṛtapuruṣebhyo 'nyānarthakyaprasaṅgādvayāvṛttāni japadhyānamātrādhikṛtabrahmacāriparivrājakaviṣayatvenāvatiṣṭhante tānyapi svādhyāyavijñānabhūyastvena bhūyiṣṭhāni bhaviṣyantīti prativedabrahmacaryopadeśaḥ | yo vā kaścinmedhāvitayā śīghrameva vedacatuṣṭayamapyadhītya yathopapattikālaṃ tadarthajñānābhiyogamaparityajangrahaṇāntaṃ vetyetatpakṣāśrayaṇena gṛhastho bhavettaṃ prati dvādaśāṣṭācatvāriṃśadvarṣapakṣāvanenaiva smaraṇena pūrvapakṣīkṛtāviti nātīva śrutiviruddhatvenodāhartavyau |</p>
		<lg>
		  <l>tena naiva śrutismṛtyorvirodho 'tīva dṛśyate |</l>
		  <l>śrutyoreva hyasau dṛṣṭaḥ kva cidvā naiva vidyate ||</l>
		</lg>
		<lg>
		  <l>tenātra yadi vā karmaprayogo 'yaṃ nirūpyate |</l>
		  <l>yadi vā bādhyamānatvamuktaṃ bāhyaṃ smṛtīḥ prati ||</l>
		</lg>
		<p>etaddhi jaimininā 'tyantaṃ hitopadeśinā jijñāsubhyaḥ pratipādyate |</p>
		<lg>
		  <l>yāvadekaṃ śrutau karma smṛtau vā 'nyatpratīyate |</l>
		  <l>tāvattayorviruddhatve śrautānuṣṭhānamiṣyate ||</l>
		</lg>
		<p>vrīhiyavādiṣvapi tāvatpratyakṣaśrutivihiteṣu yadi kaścidyāvajjīvamapyekameva pakṣamāśritya vyavaharenna sa kadācidapyupālambhāspadaṃ gacchet |</p>
		<lg>
		  <l>tataśca tulyakakṣā 'pi yadi nāma smṛtirbhavet |</l>
		  <l>tathā 'pi naiva doṣo 'sti śrutyarthamanutiṣṭhatām ||</l>
		</lg>
		<p>yāni smṛtivacanānyarthamātrameva pratipādya mūlabhūtāḥ śruṃtīranudāhṛtya nivṛttavyāpārāṇi teṣu śrutyanumānavyājasāpekṣaprāmāṇyeṣu satsu vedavacanamanapekṣatvātpramāṇataratvena sutarāṃ viśrambhaṇīyamiti śraddhāviśeṣeṇa grāhyatarārthaṃ vijñāyate | sūtrārtho 'pyevaṃ yojayitatryaḥ | śrautasmārtavijñānavirodhe yadanapekṣamapekṣāvarjitaṃ yasya vā 'pekṣaṇīyamanyannāstītyevaṃ pāṭhadvaye 'pi pūrvasūtrātpramāṇaśabdamanuṣaṅgeṇa saṃbandhya yadanapekṣaṃ tattāvatpramāṇaṃ syāditi tadānīṃtanavyavahāramātrapratipattyarthamevocyate |</p>
		<p>tataśca na tāvacchākhāntarīyavidyamānaśrutimūlatvāśaṅkāyāṃ satyāmevātyantanirākaraṇapakṣaḥ parigrahīṣyate | na ca pratyakṣaśrutyarthānuṣṭhānahāniḥ | yadā tu kvacicchākhāntare <pb n="194"/>smaraṇamūlaṃ śrutirapi pratyakṣī bhaviṣyati tadobhayostulyabalatvādvikalpo bhaviṣyatyeva | nanvanenaiva nyāyena svaśākhāvihitaviruddhaṃ śākhāntaragatamapyagrāhyaṃ syāt | satyam |</p>
		<lg>
		  <l>vārtāmātreṇa tadyāvattāvannaiva grahīṣyate |</l>
		  <l>yadā tu śravaṇaṃ prāptaṃ tadā 'smānna viśiṣyate ||</l>
		</lg>
		<lg>
		  <l>ataścaivaṃ śrutismṛtyorviśeṣo 'nena darśyate |</l>
		  <l>nātyantameva bādhyatvaṃ na cāpyatyantatulyatā ||</l>
		</lg>
	      </div> <!-- sūtra !-->
	      <div type="sūtra"> <!-- no number, 
				      dummy sūtra div, but this one has a heading. !-->
		<head>bāhyagranthānāmaprāmāṇyanirūpaṇam |</head>
		<p>yadvā yānyetāni trayīvidbhirna parigṛhītāni kiṃcittanmiśradharmakañcukacchāyāpatitāni lokopasaṃgrahalābhapūjākhyātiprayojanaparāṇi trayīviparītāsaṃbaddhadṛṣṭaśobhādipratyakṣānumānopamānārthāpattiprāyayuktimūlopanibaddhāni sāṃkhyayogapāñcarātrapāśupataśākyagranthaparigṛhītadharmādharmanibandhanāni viṣacikitsāvaśīkaraṇoccāṭanonmādanādisamarthakatipayamantrauṣadhikādācitkasiddhinidarśanabalenāhiṃsāsatyavacanadamadānadayādiśrutismṛtisaṃvādistokārthagandhavāsitajīvikāprāyārthāntaropadeśīni yāni ca bāhyatarāṇi mlecchācāramiśrakabhojanācaraṇanibandhanāni teṣāmevaitacchrutivirodhahetudarśanābhyāmanapekṣaṇīyatvaṃ pratipādyate | na caitatkvacidadhikaraṇāntare nirūpitaṃ na cāvaktavyameva gāvyādiśabdavācakatvabuddhivadatiprasiddhatvāt |</p>
		<lg>
		  <l>yadi hyanādareṇaiṣāṃ na kalpyetāpramāṇatā |</l>
		  <l>aśakyaiveti matvā 'nye bhaveyuḥ samadṛṣṭayaḥ ||</l>
		</lg>
		<lg>
		  <l>śobhāsaukaryahetūktikalikālavaśena vā |</l>
		  <l>yajñoktapaśuhiṃsādityāgabhrāntimavāpnuyuḥ ||</l>
		</lg>
		<p>brāhmaṇakṣatriyapraṇītatvāviśeṣeṇa vā mānavādivadeva <hi rend="bold">śrutimūlatvamāśritya sacetaso 'pi śru</hi>tivihitaiḥ saha vikalpameva pratipadyeran |</p>
		<lg>
		  <l>tena yadyapi labhyeta smṛtiḥ kācidvirodhinī |</l>
		  <l>manvādyuktā tathā 'pyasminnetadevopayujyate ||</l>
		</lg>
		<lg>
		  <l>trayīmārgasya siddhasya ye hyatyantavirodhinaḥ |</l>
		  <l>anirākṛtya tānsarvāndharmaśuddhirna labhyate ||</l>
		</lg>
		<lg>
		  <l>mahājanagṛhītatvaṃ pitrādyanugamādi ca |</l>
		  <l>te 'pi dvīpāntarāpekṣaṃ vadantyeva svadarśane ||</l>
		</lg>
		<p>tatra śraddhāmātramevaikaṃ vyavasthānimittaṃ sarveṣāṃ svapitṛpitāmahādicaritānuyāyitvāt | yaiśca mānavādismṛtīnāmapyutsannavedaśākhāmūlatvamabhyupagataṃ tānprati sutarāṃ śākyādibhirapi śakyaṃ tanmūlatvameva vaktum | ko hi śaknuyādutsannānāṃ vākyaviṣayeyattāniyamaṃ <pb n="195"/>kartum | tataśca yāvatkiṃcitkiyantamapi kālaṃ kaiścidādriyamāṇaṃ prasiddhiṃ gataṃ tatpratyakṣaśākhāvisaṃvāde 'pyutsannaśākhāmūlatvāvasthānamanubhavatulyakakṣatayā pratimāyāt | ata āha—<hi rend="bold">virodhe tvanapekṣyaṃ syāditi</hi> | pāratantryaṃ tāvadeṣāṃ smaryamāṇapuruṣaviśeṣapraṇītatvāttaireva pratipannaṃ śabdakṛtakatvādipratipādanādarācca pārśvasthairapi jñāyate |</p>
		<p>vedamūlatvaṃ punaste tulyakakṣamūlatvākṣamayaiva lajjayā ca mātāpitṛdveṣiduṣṭaputravannābhyupagacchanti | anyacca smṛtivākyamekamekena śrutivacanena virudhyeta | śākyādivacanāni tu katipayadamadānādivacanavarjaṃ sarvāṇyeva samastacaturdaśavidyāsthānaviruddhāni trayīmārgavyutthitaviruddhācaraṇaiśca buddhādibhiḥ praṇītāni | trayībāhyebhyaścaturthavarṇaniravasitaprāyemyo vyāmụ̄dhebhyaḥ samarpitānīti na vedamūlatvena saṃbhāvyante | svadharmātikrameṇa ca yena kṣatriyeṇa satā pravaktṛtvapratigrahau pratipannau sa dharmamaviplutamupadekṣyatīti kaḥ samāśvāsaḥ | uktaṃ ca |</p>
		<lg>
		  <l>paralokaviruddhāni kurvāṇaṃ dūratastyajet |</l>
		  <l>ātmānaṃ yo 'tisaṃdhatte so 'nyasmai syātkathaṃ hita iti ||</l>
		</lg>
		<p>buddhādeḥ punarayameva vyatikramo 'laṃkārabuddhau sthitaḥ | yenaivamāha |</p>
		<lg>
		  <l>kalikaluṣakṛtāni yāni loke</l>
		  <l>mayi nipatantu vimucyatāṃ tu lokaḥ, iti |</l>
		</lg>
		<p>sa kila lokahitārthaṃ kṣatriyadharmamatikramya brāhmaṇavṛttaṃ pravṛktṛtvaṃ pratipadya pratiṣedhātikramāsamarthairbrāhmaṇairananuśiṣṭaṃ dharmaṃ bāhyajanānanuśāsaddharmapīḍāmapyātmano 'ṅgīkṛtya parānugrahaṃ kṛtavānityevaṃvidhaireva guṇaiḥ stūyate tadanuśiṣṭānusāriṇaśca sarva eva śrutismṛtivihitadharmātikrameṇa vyavaharanto viruddhācāratvena jñāyante |</p>
		<lg>
		  <l>tena pratyakṣayā śrutyā virodhe granthakāriṇām |</l>
		  <l>grahītrācaritṝṇāṃ ca granthaprāmāṇyabādhanam ||</l>
		</lg>
		<p>na hyeṣāṃ pūrvoktena nyāyena śrutipratibaddhānāṃ svamūlaśrutyanumānasāmarthyamasti |</p>
		<lg>
		  <l>na ca śākhāntarocchedaḥ kadācidapi vidyate |</l>
		  <l>prāguktādvedanityatvānna caiṣāṃ dṛṣṭamūlatā ||</l>
		</lg>
		<p>na hi yathopanayanādismṛtīnāṃ śākhāntaradṛṣṭaśrutisaṃvādaḥ | evaṃ caityakaraṇatadvandanaśūdrasaṃpradānakadānādīnāṃ saṃvādaḥ saṃbhavati mūlāntarakalpanaṃ ca prāgeva pratyākhyātam |</p>
		<lg>
		  <l>lobhādikāraṇaṃ cātra bahvevānyatpratīyate |</l>
		  <l>yasminsaṃnihite dṛṣṭe nāsti mūlāntarānumā ||</l>
		</lg>
		<lg>
		  <l>śākyādayaśca sarvatra kurvāṇā dharmadeśanām |</l>
		  <l>hetujālavinirmuktāṃ na kadācana kurvate ||</l>
		</lg>
		<lg>
		  <pb n="196"/>
		  <l>na ca tairvedamūlatvamucyate gautamādivat |</l>
		  <l>hetavaścobhidhīyante ye dharme dūrataḥ sthitāḥ ||</l>
		</lg>
		<lg>
		  <l>eta eva ca te yeṣāṃ vāṅmātreṇāpi nārcanam |</l>
		  <l>pākhaṇḍino vikarmasthā haitukāścaita eva hi ||</l>
		</lg>
		<p>etadīyā granthā eva ca manvādibhiḥ parihāryatvenoktāḥ |</p>
		<lg>
		  <l>yā vedabāhyāḥ smṛtayo yāśca kāścitkudṛṣṭayaḥ |</l>
		  <l>sarvāstā niṣphalāḥ proktāstamoniṣṭhā hi tāḥ smṛtāḥ ||</l>
		</lg>
		<p>tasmāddharmaṃ prati trayībāhyamevaṃjātīyakaṃ prāmāṇyenānapekṣyaṃ syāditi siddham || 4 ||</p>
	      </div> <!-- sūtra !--> 
	    </div> <!-- adhikaraṇa !--> <!-- this ends 1.3.2 !-->
	    <div type="adhikaraṇa" n="3">
	      <head type="toc">śiṣṭākopādhikaraṇam</head>
	      <div type="sūtra" n="5">
		<p><hi rend="bold">śiṣṭākope</hi>—evaṃ tāvatpuruṣārthasmṛtīnāmavirodhe virodhe ca pramāṇatvāpramāṇatve nirūpite saṃprati tu kratvarthānāṃ yajñopavītodakācamanadakṣiṇahastācaraṇasmṛtīnāṃ bahuśrutyarthamadhyapātinīnāṃ virodhāvirodhamātrameva vicāryate | tannirṇaye tu kṛte pūrvādhikaraṇābhyāṃ pramāṇatvāpramāṇatvasiddhiḥ |</p>
		<lg>
		  <l>kathaṃ punarviruddhatvaṃ kathaṃ vā na viruddhatā |</l>
		  <l>śrutyarthaviguṇatvena tadabhāvena ceṣyate ||</l>
		</lg>
		<p>yadi yajñopavītādīni kratumanupraveśyamānāni codakaprayogavacanābhyāṃ na parigṛhyante nirākriyante vā tato virodhaḥ | yadi punarānuguṇyātprakaraṇādipaṭhitavatsmṛtyanumitavākyasaṃyogena kratumanupraviśanti na ca pūrvagṛhītaṃ kiṃcidbādhante tato na viruddhānīti | anyattu darśanaṃ satyapi virodhe pramāṇaprameyabalābalavisaṃvādātsaṃdehaḥ | tathā hi |</p>
		<lg>
		  <l>śrutismṛtyorviruddhatve jñātameva balābalam |</l>
		  <l>dharmadharmivirodhe ca dharmiṇo balavattarāḥ ||</l>
		</lg>
		<p>vakṣyati hi “<hi rend="bold">aṅgaguṇavirodhe ca tādarthyāditi</hi>” | na ceha smārtaḥ kasyacidapi śrautasya padārthasya bādha āśaṅkyate kramakālaparimāṇāni tu samastapadārthadharmatvena niścitāni | tatra yadi pramāṇabalābalaṃ balīyastato balavacchrutiprameyatvāddurbalasvabhāvairapi kramādibhirācamanādīnāṃ bādhaḥ prameyabalābalabalīyastve tu padārthadharmebhyaḥ kramādibhyaḥ padārthatvenā ' 'camanādayo balīyāṃsa iti satyapi smṛtyākhyapramāṇe durbalatve balavadāśrayā<pb n="197" break="no"/>napi svarūpeṇa durbalānkramādīneva bādhiṣyante |</p>
		<lg>
		  <l>kiṃ yuktamaviruddhatvaṃ kratvarthāṅgasmṛterapi |</l>
		  <l>na tadarthakriyāyāṃ hi śrutaṃ kiṃcana hīyate ||</l>
		</lg>
		<p>yathaiva vijñātabalābalairapi śrutyādibhiḥ samākhyāparyantairyāvantaḥ śeṣāḥ pramīyante te sarve śeṣikathaṃbhāvena prārthitā itthaṃbhāvena sahānārabhyavādādhītairgṛhyante |</p>
		<lg>
		  <l>smṛtyā tathaiva saṃtuṣṭyā śiṣṭācāreṇa cārpitāḥ |</l>
		  <l>gṛhyante bhāvanābhāvyairapūrvaiḥ sādhanāṃśavat ||</l>
		</lg>
	      <p>kathaṃbhāvāpekṣitāpūrvopakārasyājñātaparimāṇāṅgasādhyatvād yāvatkiṃcidyena kenacidapi pramāṇena prāpnoti tatsarvamaṅgaṃ bhavati | tasmādācamanādīnyapi yajñaprayogāṅgānītyupanyaste 'bhidhīyate || 5 ||</p></div>
	      <div type="sūtra" n="6">
		<lg>
		  <l>na śāstraparimāṇatvātpadārtho 'bhyadhiko bhavet |</l>
		  <l>śāstritaṃ parimāṇaṃ hi ko 'tikramitumarhati ||</l>
		</lg>
		<lg>
		  <l>śāstreṇa hi padārthānāṃ parimāṇaṃ tridhā gatam |</l>
		  <l>krameyattāśunirmāṇarūpaṃ tadiha bādhyate ||</l>
		</lg>
		<lg>
		  <l>dvābhyāṃ śrutyādiṣaṭkābhyāṃ kāleyattākramānsthitān |</l>
		  <l>padārthāḥ praviśanto hi bādheransmārtalaukikāḥ ||</l>
		</lg>
		<p>sarve hi padārthāḥ pradhānakālānna viprakraṣṭavyā iti prayogavacanena pratipāditaṃ tatra smārtaśiṣṭalokācārapramāṇakapadārthānuṣṭhānavikṣepāddakṣiṇaikahastādhīnavilambitānuṣṭhānācca pradhānapratyāsattibādhaprasaṅgaḥ |</p>
		<p>samastaprayogakālāśca pūrvāhṇamadhyaṃdinādayo 'tikramyeran | kramaśca yaḥ śrutyarthapāṭhasthānamukhyapravṛttivatkramairavagataḥ sa ca vaidikapadārthārūḍhatayā vijñātāśrayapramāṇaparimāṇaḥ sannanyathātvaṃ kṣutādinimittācamanavyavadhānātpratipādyeta | evamāyāsasrastopavītapunaḥkaraṇavyavadhāne 'pi yojanīyam |</p>
		<lg>
		  <l>yohyasāvantaḥ smārtaḥ padārthaḥ kriyate tadā |</l>
		  <l>tasya kramapramāṇaṃ hi na śrutyādyavagamyate ||</l>
		</lg>
		<p><pb n="198"/>uktaparimāṇasya kramasya nānyadapi kiṃcitpramāṇamavakalpate | tathā śrutyādyavagatapracayaśiṣṭapadārthaparimāṇamavaśyamadhvaryvādibhiravismṛtasamastapadārthanirmāṇāyāvadhāraṇīyam | tataśca prathamāparikalpitapaścādāgatasmārtapadārthānuṣṭhāne pūrvāvadhāraṇabhraṃśātsamastakṛtākṛtānirūpaṇādanivṛttavaiguṇyāśaṅkasya samyakkṛtatvadāṛdhyanimittasaṃskārapāṭavābhāvādapūrvadaurbalyena nyūnaphalalābhaprasaṅgaḥ |</p>
		<lg>
		  <l>taccātiśayavatsarvaṃ sārthavādādvidhergatam |</l>
		  <l>nyūnatvākṣamayā 'vaśyaṃ viruddhāṃ bādhate smṛtim ||</l>
		</lg>
	      <p>parimitaśrutyādyupadeśātideśātmakāṅgaśāstraparimāṇatvādvā na tadvayatiriktāṅgaśāstrāvakāśaḥ | sahakartavyāpagateṣu ca padārtheṣu sarvātmanā tvaramāṇasya yāvānevātyantāśaktyā kālaviprakarṣo bhavati tāvanmātrameva prayogavacano 'numanyate | śaktastu kṣaṇamātramapi yadi vikṣepaṃ kuryāttadasya prayogavacanavidhirna saheta | tasmātrividhasyāpi śāstraparimāṇasyānyathākaraṇānnā ' 'camanādyaviruddhamiti | ucyate || 6 ||</p></div>
	      <div type="sūtra" n="7">
		<p>teṣvadarśanādvirodhasyeti vā samāptiḥ | anantarasūtre vipratipattyupāttavirodhābhāvokteranupayujyamānatvādiha ca prakrāntavirodhābhāvasyāvaśyavacanīyatvāt | upayogasadbhāve 'pi ca kākākṣivadanuṣaṅgeṇa tantreṇa cobhayasaṃbandhāt |</p>
		<lg>
		  <l>apivā kāraṇaṃ dṛṣṭaṃ yasmādeṣu na gṛhyate |</l>
		  <l>tasmānnā ' 'camanādīnāṃ kratuśrutiviruddhatā ||</l>
		</lg>
		<p>virodhatyājitaśrutiviruddhatā | virodhatyājitaśrutimūlasya hi smaraṇasya yasya mūlāntaramidaṃ nāmetyevaṃ saṃbhavadutprekṣāmātreṇopaplavate tatrālpenaiva prayāsena nirāśaṅkamapramāṇatvaṃ niścīyate |</p>
		<lg>
		  <l>yatra tūtprekṣayā 'pyanyatkāraṇaṃ nāvalambyate |</l>
		  <l>atyantānanyamūlatvācchrutitastatpramāṇatā ||</l>
		</lg>
		<p>na vā ' 'camanādismṛteḥ kāmakrodhalobhadveṣamānalajjādikāraṇaṃ kiṃcitsaṃbhāvyate yanmūlatvena śrutimūlatvamapahnūyeta |</p>
		<lg>
		  <l>ananyamūlikāyāṃ ca śrutau mūle 'vadhārite |</l>
		  <l>virodhe 'pi pramāṇatvaṃ smṛteḥ śrutyā na vāryate ||</l>
		</lg>
		<lg>
		  <pb n="199"/>
		  <l>iyattākramakālāśca śrautatvādbalavattarāḥ |</l>
		  <l>padārthadharmabhāvāttu durbalatvādabādhakāḥ ||</l>
		</lg>
		<p>nanu pūrvabhāvitvātpramāṇabalābalameva prameyabalābalājjyāyastvena pratibhāti | ucyate—</p>
		<lg>
		  <l>naiva tāvacchrutismṛtyoḥ svarūpeṇa viruddhatā |</l>
		  <l>balābalaparīkṣā vā prameyadvārikā hi sā ||</l>
		</lg>
		<p>prameyagataṃ hi virodhamālocya pramāṇavirodhabuddhirbhavati |</p>
		<lg>
		  <l>tadyasyāmeva velāyāṃ virodho dṛśyate tayoḥ |</l>
		  <l>prameyayoḥ svarūpasthaṃ tasmādeva balābalam ||</l>
		</lg>
		<lg>
		  <l>yeṣāṃ padārthadharmatvāddaurbalyaṃ pūrvaniścitam |</l>
		  <l>na teṣāṃ śrutyavaṣṭambhāttatpaścādapagacchati ||</l>
		</lg>
		<lg>
		  <l>padārthatvena yeṣāṃ ca balīyastvaṃ nirūpitam |</l>
		  <l>na smṛterdurbalatvena punastadapanīyate ||</l>
		</lg>
		<lg>
		  <l>nityamevāpramāṇaṃ yattadevaṃ bādhamarhati |</l>
		  <l>āpekṣikāpramāṇaṃ tu syātpramāṇamapekṣayā ||</l>
		</lg>
		<lg>
		  <l>na ca prameyadaurbalyabalīyastvanibandhanam |</l>
		  <l>prāptaṃ smṛtipramāṇatvaṃ pramāṇasthena bādhyate ||</l>
		</lg>
		<lg>
		  <l>na ca prameyadaurbalye satyapi śrutibādhanam |</l>
		  <l>tāvatā mandatejastvātsmṛtistāṃ naiva bādhate ||</l>
		</lg>
		<lg>
		  <l>etadeva śruteḥ pārśvādbahu yatra smṛtirvṛthā |</l>
		  <l>mahāsmṛtyā 'pi yā kācinna śakyā bādhituṃ śrutiḥ ||</l>
		</lg>
		<lg>
		  <l>yugapatprāptihetuśca virodhastulyakāryayoḥ |</l>
		  <l>iha tu dvayamapyetannāsti tenāviruddhatā ||</l>
		</lg>
		<lg>
		  <l>kāleyattākramāṇāṃ hi sarvānte prāptiriṣyate |</l>
		  <l>sujaghanyapramāṇo 'pi padārthaḥ pūrvamaśnute ||</l>
		</lg>
		<lg>
		  <l>prāpteṣu hi padārtheṣu kramaḥ paścādapekṣate |</l>
		  <l>yadā prāpteṣvasau kḷptaḥ kena paścādvirudhyate ||</l>
		</lg>
		<lg>
		  <pb n="200"/>
		  <l>parimāṇamapi tvārthamavismaraṇasiddhaye |</l>
		  <l>svayamālocyate prājñaiḥ smārtaiḥ saha tadiṣyate ||</l>
		</lg>
		<p>na kenacitpramāṇena padārtheyattā paricchidyate | tatra yadi tena vinā 'nye samastapadārthasmṛtihetavo na syustata etadapyekaṃ kāraṇamiti parimāṇamapi sthāpyeta | tasyāmapi tvavasthāyāṃ yathā śrautamātraparimāṇamasamāpya samākhyāparyantaprāpitapadārthagataparimāṇāvadhāraṇamāśrīyate tathā smṛtyācāraparyantāvagataparimāṇamāśrayiṣyata iti nirdoṣam |</p>
		<lg>
		  <l>kālo 'pi ca prayogāṅgaṃ sarvānte so 'pi gṛhyate |</l>
		  <l>smārtaiḥ saha sasāhityamāśutvaṃ vā prapatsyate ||</l>
		</lg>
		<lg>
		  <l>kālo hyayaṃ pradhānasya sarvāṅgasahitasya yaḥ |</l>
		  <l>aṅgairaviprakṛṣṭatvamīdṛśasyaiva codyate ||</l>
		</lg>
		<p>tasmādyatkiṃcanapramāṇakasarvapadārthaprāptyuttarakālāpekṣitasaṃbandhaḥ kālo 'pi naiva sarvopasaṃhāravirodhīti teṣu kramakālaparimāṇeṣvadarśanādvirodhasyetyucyate | yadvā teṣvācamanādiṣu kriyamāṇeṣvadarśanādvirodhasyeti sūtrārthayojanā | api ca—</p>
		<lg>
		  <l>śaucayajñopavītāderna svatantrapadārthatā |</l>
		  <l>sarvaṃ hyaṅgapradhānārthaṃ tena na vyavadhāyakam ||</l>
		</lg>
		<p>atadaṅgena hi tulyakakṣeṇa vyavadhānaṃ bhavati na sarvapadārthena |</p>
		<lg>
		  <l>vedaṃ kṛtvā yadā vedimakṛtvā ' 'cāmati kṣute |</l>
		  <l>vedimeva karotiti sa vaktuṃ śakyate tadā ||</l>
		</lg>
		<lg>
		  <l>vedireva hyanācamya kurvato viguṇī bhavet |</l>
		  <l>tāmeva saguṇāṃ kartuṃ śuddhyā na vyavadhāsyate ||</l>
		</lg>
		<p>imamevārthamabhipretya bhāṣyakāreṇoktaṃ na <hi rend="bold">caivaṃjātīyakā arthāḥ padārthānāṃ vyavadhātāro bhavantīti</hi> | itarathā hyaṅgapradhānārthatve 'nāśrīyamāṇe śūnyahṛdayavacanamevaitatasyāt |</p>
		<lg>
		  <l>tasmādācamanādīnāṃ kratubhiḥ saṃgrahe sati |</l>
		  <l>paścātprāptakrameyattākālaśāstrāvirodhitā ||</l>
		</lg>
	      </div><!-- sūtra !-->
	      <!-- this division is contained in sūtra 7, but it will have to be numbered separately !-->
	      <div type="sūtra" n="7.1">
		<pb n="201"/>
		<head>( bhāṣyakāroktodāharaṇākṣepaḥ |)</head>
		<p>nanvidaṃ yajñopavītamudāhartavyam | darśapūrṇamāsādiṣu ‘<hi rend="bold">upavyayate devalakṣmameva tatkurute<note type="reference"><ref cRef="TaiSaṃ:2.5.11">tai. saṃ. ( 2﻿—5﻿—11 ) |</ref></note></hi>’ iti kratvaṅgatpratyakṣavidhānāt | tathā kāṭhake cānārabhyavādavidhinā sarvayajñagatayajanayājanasaṃbandho 'dhyāpanādhyayanasaṃbandhaśca śrūyate | <hi rend="bold">‘prasṛtena vai yajñena devā svargaṃ lokamāyannapasṛtenāsurānparābhāvayan | prasṛto ha vai yajñopavītino yajño 'prasṛto 'nupavītino yadvai kiṃ ca brāhmaṇo yajñopavītyadhīte yajata eva tattasmādyajñopavītyevādhīyīta yājayedyajeta vā yajñasya prasṛtyā<note type="reference"><ref cRef="TaiĀ:2.2">tai. ā. ( 2﻿—2) |</ref></note> iti’</hi> | tathā ' 'camanavidhirapi ‘dakṣiṇata upavīyopaviśya hastāvavanijya trirācamya dviḥ parimṛjya darmāṇāṃ mahadupastīryopasthaṃ kṛtvā prāṅmukha upaviśya svādhyāyamadhīyīta’ iti yadyapi brahmayajñaprakaraṇe śrūyate tathā 'pi vedoccāraṇasaṃbandhāttadaṅgatvenāpi tāvajjñāyamānaṃ sarvayajñānāṃ mantravatprayogitvāttadaṅgaṃ bhavati | tathā ca <hi rend="bold">“na somenocchiṣṭā bhavanti”</hi> iti prāptācamanapratiṣedhārthamevāvadhāryate | dakṣiṇācāratvaṃ tu﻿—</p>
		<lg>
		  <l>yatrā ' 'hatya vidhānena syātsavyāñjalicodanā |</l>
		  <l>tasmādeva nivarteta nānyannā ' 'śaṅkyate 'pi tat ||</l>
		</lg>
		<p><hi rend="bold">“yathā vai dakṣiṇaḥ pāṇirevaṃ devayajanam”</hi> iti prāgudakpravaṇavidhipare vākye devayajanavadyajñāṅgatvaucityādupamānamavakalpate | tena nātraikamapi virodhabādhaśaṅkāyogyamityanudāharaṇāni | tasmānnaivaitadadhikaraṇāntaram |</p>
	      </div><!-- sūtra !-->
	      <div type="sūtra" n="7.2">
		<head>( vedāviruddhaśākyādivacasāmaprāmāṇyanirūpaṇam | )</head>
		<p>sūtrāṇi tu pūrvādhikaraṇākṣepaparihārasūtratvenaiva vyākhyātavyāni | yattarhi vedavihitaṃ na bādhate śiṣṭānvā vedavido na kopayati | vihārārāmamaṇḍalakaraṇavairāgyadhyānābhyāsāhiṃsāsatyavacanadamadānadayādi, tadbuddhādibhāṣitaṃ pramāṇenāviruddhamiti cet | <hi rend="bold">na | śāstraparimāṇatvāt</hi> |</p>
		<p>paramitānyeva hi caturdaśāṣṭādaśa vā vidyāsthānāni dharmapramāṇatvenaḥśiṣṭaiḥ parigṛhītāni <note><p>upavedāḥ﻿—āyurvedadhanurvedagarndhavevadāḥ | aṅgāni﻿—śikṣādīni | upāṅgaṃ﻿—pūrvottaramīmāṃsādvayam | daṇḍanītiḥ﻿—arthaśāstramityarthaḥ |</p></note>vedopavedāṅgopāṅgāṣṭādaśadharmasaṃhitāpurāṇaśāstraśikṣādaṇḍanītisaṃjñakāni, na ca teṣāṃ madhye bauddhārhatādigranthāḥ smṛtā gṛhītā vā |</p>
		<lg>
		  <l>pratikañcukarūpeṇa pūrvaśāstrārthagocaram |</l>
		  <l>yadanyatkriyate tasya dharmaṃ pratyapramāṇatā ||</l>
		</lg>
		<p><pb n="202"/>tathā ca prāyaścittādidānakāle yo vākyamātmīyamanyakavikṛtaṃ vā ślokaṃ sūtraṃ voccārya mānavādiprāyaścittaṃ dadyānna kaścidapi dharmārthaṃ pratipadyeta |</p>
		<lg>
		  <l>vedenaivābhyanujñātā yeṣāmeva pravaktṛtā |</l>
		  <l>nityānāmabhidheyānāṃ manvantarayugādiṣu ||</l>
		</lg>
		<lg>
		  <l>teṣāṃ viparivarteṣu kurvatāṃ dharmasaṃhitāḥ |</l>
		  <l>vacanāni pramāṇāni nānyeṣāmiti niścayaḥ ||</l>
		</lg>
		<p>tathā ca <hi rend="bold">“manorṛcaḥ sāmidhenyo bhavanti”</hi> ityasya vidhervākyaśeṣe śrūyate <hi rend="bold">“manurvai yatkiṃcidavadattadbheṣajaṃ bheṣajatāyai”</hi> iti prāyaścittādyupadeśavacanaṃ pāpavyādherbheṣajam |</p>
		<lg>
		  <l>na vaitacchrutisāmānyamātraṃ nitye 'pi saṃbhavāt |</l>
		  <l>yajñe 'dhvaryuriva hyasti manurmanvantare sadā ||</l>
		</lg>
		<lg>
		  <l>pratimanvantaraṃ caivaṃ smṛtiranyā vidhīyate |</l>
		  <l>sthitāśca manavo nityaṃ kalpe kalpe caturdaśa ||</l>
		</lg>
		<lg>
		  <l>tena tadvākyaceṣṭānāṃ sarvadaivāsti saṃbhavaḥ |</l>
		  <l>taduktijñāpanādvedo nānityo 'to bhaviṣyati ||</l>
		</lg>
		<lg>
		  <l>pratiyajñaṃ bhavantyanye sarvadā ṣoḍaśartvijaḥ |</l>
		  <l>ādimattvaṃ ca vedasya na taccaritabandhanāt ||</l>
		</lg>
		<p>uktaṃ ca﻿—</p>
		<lg>
		  <l>yathartāvṛtuliṅgāni nānārūpāṇi paryaye |</l>
		  <l>dṛśyante tāni tānyeva tathā bhāti yugādiṣu || iti |</l>
		</lg>
		<lg>
		  <l>itihāsapurāṇaṃ ca kṛtrimatvena niścite |</l>
		  <l>tathā 'pyakṛtrime vede tadvidyātvena saṃmatam ||</l>
		</lg>
		<p>evaṃ hyapaniṣatsūktam | <hi rend="bold">‘ṛgvedaṃ bhagavo 'dhyemi yajurvedaṃ sāmavedamatharvavedaṃ caturthamitihāsaṃ purāṇaṃ pañcamam’ iti</hi> | tena pratikalpamanvantarayuganiyatanityaṛṣināmābhidheyakṛtrimavidyāsthānakārā ye vede 'pi mantrārthavādeṣu śrūyante tatpraṇītānyeva vidyāsthānāni dharmajñānāṅgatvena saṃmatāni | tathā ca ṛgvedādivihitayajñāṅgabhreṣaprāyaścittaviśeṣānabhidhāya <hi rend="bold">‘yadyavijñāta iti’</hi> prāyaścittāntaraṃ vidadhat traividyavṛddhasmṛtivihitavinaṣṭoddeśenaivavidadhātīti gamyate | anyathā hi pratyakṣavedavihitaṃ sarvaṃ vijñātamūlaviśeṣatvādavijñātamūlatvenānabhidheyameva syāt | yadi ca smaryamāṇavedamūlagranthanibandhanānāmavijñātṛvedaviśe<pb n="203"/>ṣapūrvakatvenāpi sthitānāṃ prāmāṇyaṃ nā ' 'śrīyeta tathā sati naivāvijñātamūlaṃ kiṃcidyajñe kriyata iti tadvinaṣṭaprāyaścittavidhirnaivopapadyeta |</p>
		<lg>
		  <l>tasmādyānyeva śāstrāṇi vedamūlānatikramāt |</l>
		  <l>avasthitāni taireva jñāto dharmaḥ phalapradaḥ ||</l>
		</lg>
		<lg>
		  <l>yathaivānyāyavijñātādvedāllekhyādipūrvakāt |</l>
		  <l>śūdreṇādhigatādvāpi dharmajñānaṃ na saṃmatam ||</l>
		</lg>
		<lg>
		  <l>tathā 'tikrāntavedoktamaryādāvyahāriṇām |</l>
		  <l>saṃvādiṣvapi vākyeṣu neṣyate dharmahetutā ||</l>
		</lg>
		<lg>
		  <l>smaryante ca purāṇeṣu dharmaviplutihetavaḥ |</l>
		  <l>kalau śākyādayasteṣāṃ ko vākyaṃ śrotumarhati ||</l>
		</lg>
		<lg>
		  <l>yathā kṛtakakarpūrasuvarṇādiṣu dīyate |</l>
		  <l>yadbījaṃ tadapi vyaktamagrāhyatvātpratīyate ||</l>
		</lg>
		<p>tena karmānurūpyasāmānyato dṛṣṭārthāpattibalāttadabhiprāyakalpitadharmābhāsamadhyapatitaṃ sanmūlamapyahiṃsādi śvadṛti nikṣiptakṣīravadanupayogyaviśrambhaṇīyaṃ ca tanmātropalabdhaṃ bhavatītyavaśyaṃ
		yāvatparigaṇitadharmaśāstrebhyo nopalabhyate tāvadagrāhyaṃ bhavati |</p>
		<lg>
		  <l>yadā śāstrāntareṇaiva so 'rthaḥ spaṣṭo 'vadhāryate |</l>
		  <l>tadā tenaiva siddhatvāditaratsyādanarthakam ||</l>
		</lg>
		<p>tasmādyāvatparigaṇitavedādiśāstravyatiriktanibandhanaṃ taddharmapramāṇatvena nāpekṣitavyamiti |</p>
	      </div> <!-- sūtra !-->
	      <!-- another appendix to sūtra 7, sadācāraprāmāṇyanirūpaṇam !-->
	      <div type="sūtra" n="7.2">
		<head>( sadācāraprāmāṇyanirūpaṇam | )</head>
		<p>yattvetat | <hi rend="bold">api vā kāraṇāgrahaṇe prayuktāni pratīyeran, iti</hi> sūtram | atra sadācārānudāhṛtya trivargasiddhayarthaṃ vicāryate | tadviparītasaṃkīrṇavyavahāriṣu śiṣṭeṣvapathyakārivaidyāturavadavisrambhaṇīyacaritatvātsaṃbhāvyamānavedamūlatvācca dharmasaṃśayaṃ darśayitvā <hi rend="bold">“dharmasya śabdamūlatvādaśabdamanapekṣyam” iti</hi> pūrvaḥ pakṣaḥ kva cicca <hi rend="bold">“virodhe tvanapekṣyam”</hi> ityetannyāyānusāreṇa | sadācāreṣu hi dṛṣṭo dharmavyatikramaḥ sāhasaṃ ca mahatāṃ prajāpatīndravasiṣṭhaviśvāmitrayudhiṣṭhirakṛṣṇadvaipāyanabhīṣmadhṛtarāṣṭravāsudevārjunaprabhṛtīnāṃ bahūnāmadyatanānāṃ ca | prajāpatestāvat “prajāpatiruṣasamabhyaitsvāṃ duhitaram” ityagamyāgamanarūpādadharmācaraṇāddharmavyatikramaḥ | indrasyāpi<note><p>gautamadharmapatnyahilyāgamanarūpo dharmavyatikramo bodhyaḥ |</p></note> | tatpadasthasya ca nahuṣasya paradārābhiyogāddharmavyatikramaḥ | tathā vasiṣṭhasya putraśokārtasya jalapraveśātmatyāgasāhasam | viśvāmitrasya cāṇḍālayājanam | vasiṣṭhavatpurūravasaḥ prayogaḥ | kṛṣṇadvaipāyanasya gṛhītanaiṣṭhikabrahmacaryasya vicitravīryadāreṣvapatyotpādanaprasaṅgaḥ | bhīṣmasya ca <pb n="204"/>sarvāśramadharmavyatirekeṇāvasthānam | apatnīkasya ca rāmavatkratuprayogaḥ | tathā 'ndhasya dhṛtarāṣṭrasyejyā pāṇḍavarjitairdhanairityanadhikṛtakriyā | tathā yudhiṣṭhirasya kanīyorjitabhrātṛjāyāpariṇayanamācāryabrāhmaṇavadhārthamanṛtabhāṣaṇaṃ ca | vāsudevārjunayoḥ pratiṣiddhamātuladuhitṛrukmiṇī subhadrāpariṇayanam, ubhau <note><p>ubhau madhvāsavakṣīvau dṛṣṭau me keśavārjunau |</p></note>madhvāsavakṣībāviti surāpānācaraṇam | adyatve 'pyahicchatramathurānivāsibrāhmaṇīnāṃ surāpānam | kesaryaśvāśvatarakharoṣṭrobhayatodaddānapratigrahavikrayavyavahārabhāryāpatyamitrasahabhojanādyudīcyānām | mātuladuhitrudvāhāsandīsthabhojanādīni dākṣiṇātyānām | mitrasvajanocchiṣṭaspṛṣṭabhojanaṃ sarvavarṇaparasparaspṛṣṭatāmbūlādanatadavasānānācamananirṇejakadhautagardabhārūḍhavastraparidhānabrahmahatyātiriktamahāpātakakāryapariharaṇādīnyubhayeṣām | atisthūlāni pratipuruṣajātikulāvasthitasūkṣmasvadharmavyatikramaṇāni tvanantabhedāni sarvatra vigānahetudarśanāni ca prāyeṇaiva saṃbhavantīti naivaṃjātīyakamiśrasadācāradharmatvādhyavasānasaṃbhavaḥ | kiṃ ca |</p>
		<lg>
		  <l>ke śiṣṭā ye sadācārāḥ sadācārāśca tatkṛtāḥ |</l>
		  <l>itītaretarādhīnanirṇayatvādanirṇayaḥ ||</l>
		</lg>
		<p>nanu |</p>
		<lg>
		  <l>sadācārapramāṇatvaṃ manvādibhirapi smṛtam |</l>
		  <l>ātmatuṣṭiḥ smṛtā 'nyā tairdharme sā cānavasthitā ||</l>
		</lg>
		<p>yathābhyāsaṃ hyāśayavaicitryeṇa śubhāśubhobhayahīnakriyānuṣṭhāyināmātmatuṣṭirapi vicitraiva bhavati | tathā hi |</p>
		<lg>
		  <l>kasyacijjāyate tuṣṭiraśubhe 'pi hi karmaṇi |</l>
		  <l>śākyasyeva kuhetūktivedabrāhmaṇadūṣaṇe ||</l>
		</lg>
		<p>tathā hi |</p>
		<lg>
		  <l>paśuhiṃsādisaṃbandhe yajñe tuṣyanti hi dvijāḥ |</l>
		  <l>tebhya eva hi yajñebhyaḥ śākyāḥ krudhyanti pīḍitāḥ ||</l>
		</lg>
		<p>tathā |</p>
		<lg>
		  <l>śudrānnabhojanenāpi tuṣyantyanye dvijātayaḥ |</l>
		  <l>svamātulasutāṃ prāpya dākṣiṇātyastu tuṣyati ||</l>
		</lg>
		<lg>
		  <l>anye tu savyalīkena manasā tanna kurvate |</l>
		</lg>
		<p>tataścānavasthitatvādyathaivā ' 'tmanastuṣṭireva cetyetanmanuvacanaṃ kathamapyanyathā netavyam | evamācāraścaiva sādhūnāmityetadapīti |</p><pb n="205"/>
		<lg>
		  <l>svayamajñātamūlāśca śiṣṭācārapramāṇatām |</l>
		  <l>vadanto 'pi na śobhante smṛtikārāstato 'dhikāḥ ||</l>
		</lg>
		<p>smṛtikāravacanārtho hi śiṣṭairācaritavyaḥ śiṣṭatvāya | anyathā hi tadanapekṣāḥ svātantryeṇa vyavaharamāṇā duṣṭā bhaveyurna śiṣṭāḥ |</p>
		<lg>
		  <l>na ca teṣāṃ śrutirmūlaṃ vyavahārasya dṛśyate |</l>
		  <l>yadi ca syātparokṣā 'pi smaryetaiva hyasau dhruvam ||</l>
		</lg>
		<p>tasmānnirmūlatvādanapekṣāṇi śiṣṭācaraṇānīti prāpte 'bhidhīyate |</p>
		<p><hi rend="bold">“api vā kāraṇāgrahaṇe prayuktāni pratīyeran”</hi> iti |</p>
		<lg>
		  <l>dṛṣṭakāraṇahīnāni yāni karmāṇi sādhubhiḥ |</l>
		  <l>prayuktāni pratīyerandharmatveneha tānyapi ||</l>
		</lg>
		<lg>
		  <l>śarīrasthitaye yāni sukhārthaṃ vā prayuñjate |</l>
		  <l>arthārthaṃ vā na teṣvasti śiṣṭānāmeva dharmadhīḥ ||</l>
		</lg>
		<lg>
		  <l>dharmatvena prapannāni śiṣṭairyāni tu kānicit |</l>
		  <l>vaidikaiḥ kartṛsāmānyātteṣāṃ dharmatvamiṣyate ||</l>
		</lg>
		<lg>
		  <l>pradānāni japo homo mātṛyajñādayastathā |</l>
		  <l>śakradhvajamahoyātrā devatāyataneṣu ca ||</l>
		</lg>
		<lg>
		  <l>kanyakānāṃ ca sarvāsāṃ caturthyādyupavāsakāḥ |</l>
		  <l>pradīpapratipaddānamodakāpūpapāyasāḥ ||</l>
		</lg>
		<p>anagnipakvamāghasaptamīpaurṇamāsīphālgunīpratipadvasantotsavādīnāṃ niyamakriyāpramāṇaṃ na śāstrādṛte kiṃcidasti | smṛtikārāścā ' 'cāraścaiva <hi rend="bold">‘sādhūnāṃ deśajātikuladharmāścā ' 'mnāyairaviruddhāḥ pramāṇamiti’</hi> vedāviruddhānāmācārāṇāṃ sāmānyataḥ prāmāṇyamanumanyante | tathā 'nadhyāyādhikāra ūrdhvaṃ bhojanādutsava iti deśanagarotsavaprāmāṇyāśrayaṇam | vede 'pi ca mahāvrate preṅkhamāruhya hotā śaṃsatītyetadvākyaśeṣe śrūyate, <hi rend="bold">yadā vai prajā maha āviśanti preṅkhaṃ tarhyārohantīti</hi> | mahaḥśabdavācyotsavaprasiddhiranūditā | yattu parimitaśāstraprameyatvāddharmādharmayoriha ca tadasaṃbhavādityuktam tadvedamūlatvānumānātpūrvavadeva pratyāsveyam | na ca smṛtirnirmūlā | vistaravacanānāmapi prapāṭhakamātreṇopasaṃhārātkimuta saṃkṣepavacanasya | śakyaṃ ca smṛtyanurūpameva vedavacanamanumātum | tathā hi |</p>
		<lg>
		  <l>śiṣṭairācarvamāṇānāṃ satāṃ godohanādivat |</l>
		  <l>phalasaṃbandhamaprāptaṃ bodhayacchāstramarthavat ||</l>
		</lg>
		<p>na hi tadevaikaṃ śāstrapramāṇakaṃ yasya svarūpamapi tata evāvagantavyam | anekākārasya <pb n="206"/>hi prameyasya kaścidevā ' 'kāraḥ kenacitpramāṇena pramīyate | tatra pratyakṣādyavagate 'pyācārasvarūpe dadhigodohanādivatphalasaṃbandhaḥ śāstreṇāvagamyate | yāgādiṣvapi ca naiva svarūpajñānena śāstramapekṣitam | phalasaṃbandhamātrasyaivātīndriyatvena tadapekṣitatvāt | ato na nāmopalakṣaṇāntareṇa śāstraṃ pravṛttamupalabhya śiṣṭāḥ pravṛttāḥ sarvakālaṃ tu śiṣṭavyavahāraśāstrayoraviyogādvyavahārādevāpoddhṛtya kecitsvargādisādhanatvena niyamyamānāḥ kādācitkatvaparityāgena nityaprayojyā vijñāyante | teṣāṃ cā ' 'ryāvartanivāsiśiṣṭaprayojyatvamevopalakṣaṇaṃ vedenāpi sarasvatīvinaśanaplakṣaprasravaṇādivadupāttamiti śakyamanumātum |</p>
		<lg>
		  <l>nanu śāstrārthakāritvācchiṣṭatvaṃ gamyate yadā |</l>
		  <l>śiṣṭatvena ca śāstroktirityanyonyāśrayaṃ bhavet ||</l>
		</lg>
		<lg>
		  <l>naiva teṣāṃ sadācāranimittā śiṣṭatā matā |</l>
		  <l>sākṣādvihitakāritvācchiṣṭatve sati tadvacaḥ ||</l>
		</lg>
		<p>pratyakṣavedavihitadharmakriyayā hi labdhaśiṣṭatvavyapadeśā yatparamparāprāptamanyadapi dharmabuddhayā kurvanti tadapi svargyatvāddharmarūpameva |</p>
		<lg>
		  <l>tadyathā śuśruvānvidvānanūcānaśca vaidikaḥ |</l>
		  <l>punastallakṣito vede tenaivādhyayanādiṣu ||</l>
		</lg>
		<p>tenāhorātrapaurvāparyavadanāditvādvedatadarthānāmitaretarāśrayatvāprasaṅgaḥ | smṛtirapyācāraṃ vedavacanaṃ vopalabhyābhyanujñānāyaiva pravṛttetyadoṣaḥ |</p>
		<lg>
		  <l>yattu hetvantaraṃ dṛṣṭavā vedamūlanivāraṇam |</l>
		  <l>pratyakṣavedamūle 'pi taddṛṣṭestadakāraṇam ||</l>
		</lg>
		<p>vede 'pi hi bahūnyeva dṛṣṭārthagandhaspṛṣṭāni vidhīyanta iti na tāvatā vedamūlatvābhāvaḥ |</p>
		<p>yāni tu mlecchādisamānāni niyatāniyatakriyāntarāṇyarthasukhasādhanakṛṣisevāvāṇi jyādīni mṛṣṭānnapānamṛduśayanāsanaramaṇīyagṛhodyānālekhyagītanṛtyagandhapuṣpādikarmāṇi prasiddhāni teṣu naiva kasyaciddharmatvāśaṅkā 'stīti na tatsāmānyato dṛṣṭenetaranirākriyopapattiḥ keṣāṃcidvā dharmatvābhyupagamānna sarveṣāmeva tatprasaṅgaḥ | kiṃ tu﻿—</p>
		<lg>
		  <l>devabrāhmaṇapūjādi yatteṣāmapi kiṃcana |</l>
		  <l>tatreṣṭameva dharmatvaṃ ciṣṭācāramataṃ hi tat ||</l>
		</lg>
		<lg>
		  <l>loke hi kaścidācāraḥ śiṣṭatvena viśiṣyate |</l>
		  <l>kaścittu prāṇisāmānyaprāptastairapi saṃgataḥ ||</l>
		</lg>
		<lg>
		  <l>tatra yaḥ kāryarūpeṇa śiṣṭānevānuvartate |</l>
		  <l>sa eva kevalo dharmo netaraḥ prāṇimātragaḥ ||</l>
		</lg>
		<lg>
		  <pb n="207"/>
		  <l>etena vaidikānantadharmadhīsaṃskṛtātmanām |</l>
		  <l>ātmatuṣṭeḥ pramāṇatvaṃ prasiddhaṃ dharmaśuddhaye ||</l>
		</lg>
		<p>tathaiva bahukālābhyastavedatadarthajñānāhitasaṃskārāṇāṃ vedaniyatamārgānusāripratibhānāṃ nonmārgeṇa pratibhānaṃ saṃbhavatītyāśrityocyate | “yadeva kiṃcanānūcāno 'bhyūhatyārṣaṃ tadbhavatīti” | vaidikavāsanājanitatvādveda eva sa bhavati |</p>
		<p>tathā hi﻿—</p>
		<lg>
		  <l>yathā rumāyāṃ lavaṇākareṣu merau yathā vojjvalarukmabhūmau |</l>
		  <l>yajjāyate tanmayameva tatsyāttathā bhavedvedavidātmatuṣṭiḥ ||</l>
		</lg>
		<lg>
		  <l>evaṃ ca vidvadvacanādvinirgataṃ prasiddharūpaṃ kavibhirnirūpitam |</l>
		  <l>satāṃ hi saṃdehapadeṣu vastuṣu pramāṇamantaḥkaraṇapravṛttayaḥ || iti |</l>
		</lg>
		<p>bahudinābhyastadharmavyāptātmano hi na kathaṃciddharmakaraṇarūpātmatuṣṭiranyatra saṃbhavatīti dharmatvenābhyanujñāyate |</p>
		<lg>
		  <l>yadvā śiṣṭātmatuṣṭīnāṃ vacanādeva dharmatā |</l>
		  <l>puṇyakṛddhayānavattasmādācāreṣvapi sā tathā ||</l>
		</lg>
		<lg>
		  <l>yathā vā varadānādau devatārādhanodbhave |</l>
		  <l>yadvakṣyasi sa mantraste viṣaghna iti mantrite ||</l>
		</lg>
		<lg>
		  <l>lokaḥ smarati taṃ mantraṃ viṣāpaharaṇādiṣu |</l>
		  <l>yathā vā sarpasiddhānte nakulo yāṃ kilauṣadhim ||</l>
		</lg>
		<lg>
		  <l>darntairgṛhṇāti tāmāhuḥ samastaviṣahāriṇīm |</l>
		  <l>yathā vā yāṃ bhuvaṃ kaścidadhyāvasati puṇyakṛt ||</l>
		</lg>
		<lg>
		  <l>tatsaṃparkapavitratvātseṣyate puṇyakāraṇam |</l>
		  <l>tathā ' 'cārātmatuṣṭayādidharmyaṃ dharmamayātmanām ||</l>
		</lg>
		<lg>
		  <l>vedoktamiti niścitya grāhyaṃ dharmabubhutsubhiḥ || iti |</l>
		</lg>
		<p>yattu prajāpatiruṣasamabhyaitsvāṃ duhitaramahalyāyāṃ maitreyyāmindro jāra āsīdityevamādidarśanāditihāsadarśanācca śiṣṭācāreṣu dharmātikramaṃ paśyadbhiḥ śiṣṭācāraprāmāṇyaṃ duradhyavasānamiti | tatrocyate﻿—</p>
		<lg>
		  <l>śrutisāmānyamātrādvā na doṣo 'tra bhaviṣyati |</l>
		  <l>manuṣyapratiṣedhādvā tejobalavaśena vā ||</l>
		</lg>
		<lg>
		  <l>yathā vā na viruddhatvaṃ tathā tadgamayiṣyati ||</l>
		</lg>
		<p><pb n="208"/>prajāpatistāvatprajāpālanādhikārādāditya evocyate | sa cāruṇodayavelāyāmuṣasamudyannamyaita, sā tadāgamanādevopajāyata iti tadduhitṛtvena vyapadiśyate tasyāṃ cāruṇakiraṇākhyabījanikṣepātstrīpuruṣayogavadupacāraḥ | evaṃ samastatejāḥ paramaiśvaryanimittendraśabdavācyaḥ savitaivāhani līyamānatayā rātrerahalyāśabdavācyāyāḥ kṣayātmakajaraṇahetutvājjīryatyasmādanenaivoditenetyāditya evāhalyājāra ityucyate na tu parastrīvyabhicārāt | nahuṣeṇa punaḥ parastrīprārthananimittānantarakālājagaratvaprāptyaivā ' 'tmano durācāratvaṃ prakhyāpitam | śacyāśca patibhaktinimittapuṇyātiśayajanitatannirākaraṇāvāptaprabhāvalābhaḥ khyāta eva |</p>
		<lg>
		  <l>vasiṣṭhasyāpi yatputraśokavyāmohaceṣṭitam |</l>
		  <l>tasyāpyanyanimittatvānnaiva dharmatvasaṃśayaḥ ||</l>
		</lg>
		<p>yo hi sadācāraḥ puṇyabuddhayā kriyate sa dharmādarśatvaṃ pratipadyeta yastu kāmakrodhalobhamohaśokādihetutvenopalabhyate sa yathāvidhipratiṣedhaṃ vartiṣyate | tena viśvāmitrasyāpi yadrāgadveṣapūrvakamapi tapobalārūḍhasya caritaṃ satsarvaṃ balavataḥ pathyamityanena nyāyena mahānti ca tapāṃsi kṛtvā tāni kṣayaṃ nayata uttarakālaṃ vā pāpaviśuddhiṃ prāyaścittaiḥ pratikurvāṇasya jīryatyapi | mandatapasāṃ gajairiva mahāvaṭakāṣṭhādibhakṣaṇamātmavināśāyaiva syāt | dvaipāyanasyāpi, <hi rend="bold">“guruniyogādapatirapatyalipsurdevarādgurupreritādṛtumatīyāt ”</hi>
		ityevamāgamānmātṛsaṃbandhabhrātṛjāyāputrajananaṃ, prākkṛtapaścātkariṣyamāṇatapobalena nātiduṣkaram | anyo 'pi yastādṛktapovalo nirvahetsa kuryādeva | rāmabhīṣmayostu srehapitṛbhaktivaśāt | vidyamānadharmamātrārthadārayorevaṃ sākṣāvdyavahitāpatyakṛtapitrānṛṇyayoryāgasiddhiḥ hiraṇmayasītākaraṇaṃ ca lokāpavādabhiyā tyaktasītāgatānṛśaṃsyābhāvāśaṅkānivṛttyartham | bhīṣmaśca |</p>
		<lg>
		  <l>bhrātṝṇāmekajātānāmekaścetputravānbhavet |</l>
		  <l>sarve tenaiva putreṇa putriṇo manurabravīt ||</l>
		</lg>
		<p>ityevaṃ vicitravīryakṣetrajaputralabdhapitranṛṇatvaḥ kevalayajñārthapatnīsaṃbandha āsīdityarthāpattyā 'nuktamapi gamyate |</p>
		<lg>
		  <l>yo vā piṇḍaṃ pituḥ pāṇau vijñāte 'pi na dattavān |</l>
		  <l>śāstrārthātikramādbhīto yajetaikākyasau katham ||</l>
		</lg>
		<p>dhṛtarāṣṭro 'pi vyāsānugrahādāścaryaparvaṇi putradarśanavatkratukāle 'pi dṛṣṭavāneva | śāpānugrahasamarthā maharṣayaḥ śrūyante | tadyathaiva tadvacanādasāvandho jāto vijñāyate tathā yajñānuṣṭhānavacanāttāvati kāle dṛṣṭavānityarthāpattyā sujñānam | yadvā, “yajadevapūjāsaṃgati<pb n="209" break="no"/>karaṇadāneṣu” iti dānārtha evāyaṃ yajirbhaviṣyati kratuphalasamāni ca dānatapaścaraṇādīnyapi śrūyante tatkāraṇātkratukriyopacāraḥ |</p>
		<lg>
		  <l>yā coktā pāṇḍuputrāṇāmekapatnīviruddhatā |</l>
		  <l>sā 'pi dvaipāyanenaiva vyutpādya pratipāditā ||</l>
		</lg>
		<lg>
		  <l>yauvanasthaiva kṛṣṇā hi vedimadhyātsamutthitā |</l>
		  <l>sā ca śrīḥ śrīśca bhūyobhirbhujyamānā na duṣyati ||</l>
		</lg>
		<p>ata eva coktam﻿—</p>
		<lg>
		  <l>
		    <seg type="pāda">idaṃ ca tatrādbhutarūpamuttamaṃ</seg>
		    <seg type="pāda">jagāda viprarṣiratītamānuṣaḥ |</seg>
		  </l>
		  <l>
		    <seg type="pāda">mahānubhāvā kila sā sumadhyamā</seg>
		    <seg type="pāda">babhūva kanyaiva gate gate 'hani || iti |</seg>
		  </l>
		</lg>
		<p>na hi mānaṣīṣvevamupapadyate | tenātītamānuṣamityuktam | ata eva vāsudevena karṇa uktaḥ “ṣaṣṭhe ca tvāmahani draupadī paryupasthāsyāti” iti | itarathā hi kathaṃ pramāṇabhūtaḥ sannevaṃ vadet | atha vā bahvya eva tāḥ sadṛśarūpā draupadya ekatvenopacaritā iti vyavahārārthāpattyā gamyate |</p>
		<lg>
		  <l>yadvā nāryarjunasyaiva kevalasya bhaviṣyati |</l>
		  <l>sādhāraṇā prasiddhistu niśchidratvāya darśitā ||</l>
		</lg>
		<p>yathā yudhiṣṭhiropadeśātsabhāmadhyamānīyamānā sahasaiva rajasvalāveṣaṃ saputrakasya dhṛtarāṣṭrasyāyaśa utpādayitumātmānaṃ prakhyāpayituṃ draupadī kṛtavatī tathaiva kevalārjunabhāryāyā eva satyāḥ śrītvaṃ ca janenāviditaṃ parasparaṃ saṃghātāviśayaṃ ca bhedaprayogānavakāśārthaṃ darśayituṃ sādhāraṇyaprakhyāpanamityevamādivikalpaiḥ supariharatvādrāgalobhakṛtavyavahārasya ca śiṣṭaireva dharmatvenāparigrahasyoktatvādanupālambhaḥ |</p>
		<p>tathā ca droṇavadhāṅgabhūtānṛtavāde ‘prāyaścittaṃ kāmakṛte 'pyeke’ ityevamante 'pyaśvamedhaḥ prāyaścittatvena kṛta eveti na tasya sadācāratvābhyupagamaḥ | yattu vāsudevārjunayormadyapānamātuladuhitṛpariṇayanaṃ smṛtiviruddhamupanyastaṃ tatrānnavikārasurāmātrasya traivarṇikānāṃ pratiṣedhaḥ |</p>
		<lg>
		  <l>surā vai malamannānāṃ pāpmā ca malamucyate |</l>
		  <l>tasmādbrāhmaṇarājanyau vaiśyaśca na surāṃ pibet || iti |</l>
		</lg>
		<p>madhusīdhvostu kṣatriyavaiśyayornaiva pratiṣedhaḥ kevalabrāhmaṇaviṣayatvāt “madyaṃ nityaṃ brāhmaṇasya” iti vacanāt |</p>
		<p><pb n="210"/>yadapyetat﻿—</p>
		<lg>
		  <l>gauḍī paiṣṭī ca mādhvī ca vijñeyā trividhā surā |</l>
		  <l>yathaivaikā tathā sarvā na peyā brahmavādibhiḥ || iti |</l>
		</lg>
		<p>etadapi brahmavādiśabdasya tacchīlataddharmatatsādhukāritvanimittatvāpravacanāśrayaṇena brūñvadatyorekārthatvātprabrūyādbrahmaṇastveṣāmiti niyamādyasyaiva pravacanaṃ sa eva tacchīlastaddharmastatsādhukārī vā bhavati tasmādbrahmaṇā eva brahmavādinaḥ | tathā ca madyasāmānyapratiṣedhāṅganindārthavāde 'bhihitam |</p>
		<lg>
		  <l>akāryamanyatkuryāddhi brāhmaṇo madamohitaḥ || iti |</l>
		</lg>
		<p>tasmādetaduktaṃ bhavati yathaivaikānnasurā trayāṇāmapyapeyā tathā sarvā brahmavādibhirapeyeti | itarathā yathaivaiketi ca brahmavādibhiriti cobhayamapyanarthakameva syāt | ślokāntaranirdeśenaiva varṇatrayasaṃbandhalābhāt | tenobhau madhvāsavakṣībāvityaviruddham | tathā cānyārthadarśanamabhyanujñānavacanam <hi rend="bold">“yanmālyamāsīttatpaścātparyauhata surā vai mālyaṃ tato rājanyamasajata tasmājjyāyāṃśca snuṣā ca śvaśuraśca surāṃ pītvā vilapantaścā ' 'sate pāpmā vai mālyaṃ tasmādbrāhmaṇaḥ surāṃ na pibetpāpmanā na saṃsṛjyā iti tadetadetatkṣatriyo brāhmaṇaṃ brūyānnainaṃ surā pītā hinasti ya evaṃ vidvānsurāṃ pibati” iti</hi> | madhusīdhuvivakṣayaitat | yattu mātuladuhitṛpariṇayanaṃ tayostanmātṛṣvasrīyādisaṃbandhavyavadhāne 'pi bhrātrādivyavahārādaviruddham | yadyapi vāsudevasvaseti subhadrā khyātā tathā 'pyutpattau baladevavāsudevayorekānaṃśāyāśca nijatvānvākhyānānmātṛṣvasrīyā subhadrā tasya mātṛpitṛṣvasrīyā duhitā veti pariṇayanābhyanujñānādvijñāyate |</p>
		<lg>
		  <l>vasudevāṅgajātā ca kaunteyasya virudhyate |</l>
		  <l>na tu vyavetasaṃbandhaprabhave tadviruddhatā ||</l>
		</lg>
		<p>yena hyanyatraivamuktam﻿—</p>
		<lg>
		  <l>mama vartmānuvarteranmanuṣyāḥ pārtha sarvaśaḥ |</l>
		  <l>yadyadācarati śreṣṭastattadevetaro janaḥ ||</l>
		</lg>
		<lg>
		  <l>sa yatpramāṇaṃ kurute lokastadanu vartate || iti |</l>
		</lg>
		<p>sa kathaṃ sarvalokādarśabhūtaḥ san viruddhācāraṃ pravartayiṣyati | etena rukmiṇīpariṇayanaṃ vyākhyātam | yattvadyatanānāmāhicchatrakamāthurabrāhmaṇīnāṃ surāpānādi dākṣiṇātyānāṃ mātuladuhitṛvivāhādi smṛtiviruddhamupanyastam | tatra kecittāvadāhuḥ | smṛtyācārayoritaretaranirapekṣavedamūlatvena tulyabalatvādvihitapratiṣiddhavikalpānuṣṭhānāśrayaṇādadoṣa iti | tattu vakṣyamāṇabalābalavibhāgādayuktam | anye tvevamāhuḥ﻿—</p>
		<lg>
		  <pb n="211"/>
		  <l>sarveṣāṃmevamādīnāṃ pratideśaṃ vyavasthayā |</l>
		  <l>āpastambena saṃhṛtya duṣṭāduṣṭatvamāśritam ||</l>
		</lg>
		<lg>
		  <l>yeṣāṃ paramparāprāptāḥ pūrvajairapyanuṣṭhitāḥ |</l>
		  <l>ta eva tairna duṣyeyurācārairnetare janāḥ ||</l>
		</lg>
		<p>tathā manunā 'pyuktam﻿—</p>
		<lg>
		  <l>yenāsya pitaro yātā yena yātāḥ pitāmahāḥ |</l>
		  <l>tena yāyātsatāṃ mārgaṃ tena gacchanna duṣyati ||</l>
		</lg>
		<p>yeṣāṃ tu yaḥ pitrādibhirevārtho nā ' 'caritaḥ smṛtyantarapratiṣiddhaśca te taṃ pariharantyeva | apariharanto vā svajanādibhiḥ parihriyante | nanu gautamenā ' 'mnāyaviruddhānāmācārāṇāmaprāmāṇyamuktam | āha﻿—</p>
		<lg>
		  <l>yadi vedavirodhaḥ syādiṣyetaivāpramāṇatā |</l>
		  <l>smṛtirāmnāyaśabdena na tu vedavaducyate ||</l>
		</lg>
		<p>na tvetadapi yuktaṃ smṛtigranthe 'pyāmnāyaśabdaprayogāt | smārtadharmādhikāre hi śaṅkhalikhitābhyāmuktam ‘āmnāyaḥ smṛtidhārakaḥ’ iti | granthakāragatāyāḥ smṛtestatkṛtagranthāmnāyaḥ smṛtigranthādhyāyināṃ smṛtidhāraṇārthatvenoktaḥ | tataśca manvādivākyapratiṣiddhācārāṇāṃ prāmāṇyamaśakyamabhyupagantum | āpastambavacanaṃ tu baudhāyanena smṛtiviruddhaduṣṭācārodāharaṇānyeva prayacchatā nirākṛtam | spaṣṭakāmādihetvantaradarśanānna viruddhācārāṇāmāpastambavacanasya vā śrutimūlatvopapattiḥ | āha | kena vā brāhmaṇīnāṃ surāpānaṃ pratiṣiddham |</p>
		<p>ucyate﻿—</p>
		<lg>
		  <l>tasmādbrāhmaṇarājanyau vaiśyaśca na surāṃ pibet || ityanena |</l>
		</lg>
		<lg>
		  <l>nanu puṃliṅganirdeśātstrīṇāṃ na pratiṣidhyate |</l>
		  <l>surāpānamato nātra smṛtyācāraviruddhatā ||</l>
		</lg>
		<p>ucyate﻿—</p>
		<lg>
		  <l>hananapratiṣedhe 'pi bhavetpuṃstvaṃ vivakṣitam |</l>
		  <l>tathā puṃstvavadekatvavivakṣā 'pi prasajyate ||</l>
		</lg>
		<lg>
		  <l>ahatvā kaṃcidevaikaṃ tataśca syātkṛtārthatā |</l>
		  <l>ekena ca surāpāne varjite pūrvavadbhavet ||</l>
		</lg>
		<lg>
		  <l>āha yattāvadekatvavivakṣāgatamucyate |</l>
		  <l>pratyekavyaktisaṃbandhājjātervā tanna duṣyati ||</l>
		</lg>
		<p><pb n="212"/>ekaikasyā eva hi brāhmaṇavyakteryathāprasaktavadhapānayoḥ pratiṣedhādvivakṣyamāṇamapi tāvadanūdyamānatvānnakriyāviśeṣaṇaṃ vā saṃbhavati kimuta yadā jātigataikatvānuvāda evāyaṃ vijñāyate | āha | hananapratiṣedhe karmabhūtasya brāhmaṇasyoddiśyamānatvātsurāpāne ca kartṛtvenopādīyamānatvātsvargakāmaudumbarīsamānārthayajamānavattulyavivakṣāvivakṣayoraprasaṅgādudāharaṇavaiṣamyam | tathā hi﻿—</p>
		<lg>
		  <l>yo brāhmaṇa iti hyukte hananapratiṣedhataḥ |</l>
		  <l>brāhmaṇe pratiṣedhe vā liṅgaṃ nānyadvidhīyate ||</l>
		</lg>
		<p>pratiṣedhavidhiparo hi vidhāyakaḥ śuddhavadhapratiṣedhāsaṃbhavādbrāhmaṇajātimātraviśiṣṭavadhapratiṣedhaṃ vidhāya nivṛttavyāpāro yadi liṅgamaparaṃ brāhmaṇe vadhe pratiṣedhaṃ vā vidadhyāttataḥ pratyayāvṛttilakṣaṇavākyabhedaprasaṅgaḥ | yeṣāṃ tu vidhipratiṣedhau nāmātyantabhinnau vedavākyārthau teṣāṃ pratyayasaṃbandhānugṛhītaśaktirabhāvamātrābhidhānādabhyadhikalabdhavyāpāro nañvidhyarthamapi dveṣādyarthaprāptaṃ pūrvoktanyāyavivakṣitabrāhmaṇaviśiṣṭahananāviśiṣṭaṃ cānūditaṃ pratiṣidhya caritārtho na liṅgamaparaṃ brāhmaṇavadhavidhiṣu śaknotyanāvartamānaḥ pratiṣeddhumiti śrūyamāṇamapi liṅgapratiṣedhaṃ pratyanupayujyamānatvādavivakṣitaṃ bhavati | eṣā hyatra vacanavyaktiryat, krodhādivaśena brāhmaṇaṃ hanyādbrāhmaṇo vā hantavyastanneti | vidhyekatvapakṣe punarīdṛśī vākyayojanā yad brāhmaṇahananaṃ tanna kuryāditi yo vā brāhmaṇastaṃ na hanyāditi brāhmaṇaviśiṣṭahananapratiṣedhavidhiḥ śuddhoddiṣṭabrāhmaṇaviṣayavadhapratiṣedhavidhirveti |</p>
		<lg>
		  <l>sarvathā brāhmaṇoddeśānneha mucyāmahe vayam |</l>
		  <l>na coddiṣṭasya śakyete liṅgasaṃkhye vivakṣitum ||</l>
		</lg>
		<p>brāhmaṇaḥ surāṃ na pibet, na peyā brahmavādibhiriti nimittadeśakālaphalasaṃskāryānupādeyapañcakavyatirekādekatrā ' 'khyātapratyayopāttaguṇībhūtopādīyamānasaṃkhyāparicchedyatvayogyasādhanāṃśaviśeṣaṇatvenopādānāditaratra ca tṛtīyāvibhaktiśrutivacanaṃ vivakṣitaliṅgasyaiva pratiṣedhakamiti darśayitavyam |</p>
		<lg>
		  <l>ataścāpratiṣiddhatvānnaiva strīṇāṃ virudhyate |</l>
		  <l>surāpānamahicchatrabrāhmaṇyastena kurvate ||</l>
		</lg>
		<lg>
		  <l>naitadevamihāpyetatpuṃstvaṃ naiva vivakṣyate |</l>
		  <l>brāhmaṇasyānuvādyatvāttadvadhapratiṣedhavat ||</l>
		</lg>
		<lg>
		  <l>nopādeyatvamevaikaṃ kāraṇatvena saṃmatam |</l>
		  <l>viśeṣaṇavivakṣāyāḥ kāraṇaṃ hi mahādvidhiḥ ||</l>
		</lg>
		<lg>
		  <pb n="213"/>
		  <l>anūdyamānaḥ sarvo hi yathāprāptamanūdyate |</l>
		  <l>tatrānākāṅkṣitaṃ nānyadvidheyebhyo vidhīyate ||</l>
		</lg>
		<p>yadi hi brāhmaṇaḥ surāṃ pibedityayamavāntaravākyārthaḥ prākpratiṣedhasaṃbandhādvidhibuddhimavasthāpayettato guṇatvopādeyatvavidhisamavāyānna brāhmaṇapade kiṃcidavivakṣitaṃ nāma syāt |</p>
		<lg>
		  <l>yatastu rāgamohādeḥ surāpānaṃ prasajyate |</l>
		  <l>brāhmaṇāderatastasminna kaścidvidhisaṃbhavaḥ ||</l>
		</lg>
		<lg>
		  <l>pratiṣedhopasaṃhārimahāvākyātiraskṛtā |</l>
		  <l>nāvāntaravidheḥ śaktiḥ prādurasti kathaṃcana ||</l>
		</lg>
		<p>tenehāpi yatsurāṃ brāhmaṇaḥ pibettanneti vā vacanaṃ vyajyate yo brāhmaṇaḥ sa na surāṃ pibediti vā surāviśiṣṭapānapratiṣedhena pratiṣedhavidhinā vā pratyavāyavyāvṛttyā brāhmaṇo 'nugṛhyata iti nāsya pānaṃ pratiṣedhaṃ vā pratividheyatvopapattiḥ |</p>
		<lg>
		  <l>loke caitadyathāprāptaṃ pānaṃ strīpuṃsakartṛkam |</l>
		  <l>pratiṣedhapare vākye tadavasthamanūdyate ||</l>
		</lg>
		<p>na ca yo brāhmaṇaḥ pibedityanūditaṃ sa ca pumāniti vidhivyāpārādvinā liṅgavivakṣā 'vakalpate |</p>
		<lg>
		  <l>na cāsya liṅgasaṃbandhaḥ kevalaḥ sanvidhīyate |</l>
		  <l>na pānapratiṣedhāddhi vidhiranyatra gacchati ||</l>
		</lg>
		<p>tataścobhayatrāpyavivakṣitaliṅgasaṃkhyatvaṃ siddham | nanvevaṃ sati brāhmaṇastrīvadhe 'pi puṃbrāhmaṇavadhavadbrahmahatyā 'stīti yadātreyyāmeva kevalāyāṃ bhrūṇahatyāprāyaścittavidhānaṃ tannopapadyate |</p>
		<p>ucyate﻿—</p>
		<lg>
		  <l>brāhmaṇastrīvadhe ko vā brahmahatyāṃ niṣedhati |</l>
		  <l>prāyaścittāntaraṃ tasyāḥ strītvamātranibandhanam ||</l>
		</lg>
		<p>na ca prāyaścittālpatvena nimittasya brahmahatyātvamapanīyate puṃvadhe 'pi laghutaraprāyaścittavidhidarśanena brahmahatyādoṣābhāvaprasaṅgāttasmānna vācanikaprāyaścittālpatvena brāhmaṇīvadhapratiṣedha eva nāstītyāśaṅkitavyam | surāpāne punaḥ prāyaścittaviśeṣo 'pi na kaścidāmnāta iti dūrādapākṛtatvādastyevāsya smṛtyā saha virodhaḥ | yā 'pi cā ' 'pastambasmṛtivacanāttulyabalatvāśaṅkā bhavetsā 'pi “<hi rend="bold">tasmādbāhmaṇaḥ surāṃ na pibati</hi>” ityetena pratyakṣaśrutividhinā nirākṛteti naivaṃvidhācāraprāmāṇyamāśaṅkitavyam |</p>
		<p><pb n="214"/>athavā sadācārapramāṇatvapratipādanārthaṃ sūtradvayenāpyetadekamadhikaraṇaṃ vyākhyātavyam | iha yāvanti kṛṣṇamṛgasaṃcaraṇopalakṣitāryāvartanivāsicāturvarṇyācaraṇāni tānyudāhṛtya cintyate﻿—</p>
		<lg>
		  <l>dharmabuddhayā yadāryāṇāṃ caritramupalabhyate |</l>
		  <l>kiṃ tathaiva pramāṇaṃ tadatha vā niṣpramāṇakam || iti |</l>
		</lg>
		<p>kutaḥ saṃśayaḥ |</p>
		<p>ucyate﻿—</p>
		<lg>
		  <l>smṛtivatkartṛsāmānyātpramāṇatvena gamyate |</l>
		  <l>anibandhanatāyāstu bhavedapyapramāṇakam ||</l>
		</lg>
		<p>nanu ca smṛtikārairevaitatprāmāṇyamabhyupagataṃ “tadvidāṃ ca smṛtiśīle” “ācāraścaiva sādhūnāṃ” “yasmindeśe ya ācāraḥ sa sadācāra ucyate” | ataśca tatprāmāṇyādeva siddham | na | mūlābhāvāhetudarśanātirekāt | śākhāntaragatavedavākyadarśanamūlāni hi smaraṇopanibandhanāni pramāṇatvenādhigatāni | nanu sadācāradarśanāttanmūlamātrapravṛttasmaraṇānāṃ mūlāntarānumānasaṃbhavaḥ |</p>
		<lg>
		  <l>yathaiva ca vayaṃ teṣāṃ draṣṭāraḥ kevalaṃ tathā |</l>
		  <l>smṛtikārāstato naiṣāṃ gamyate mūladarśanam ||</l>
		</lg>
		<p>yadi hi tairmūlānyaśroṣyanta tato yathaivānyāni smaraṇāni nibaddhāni tathaivaitānyapi nibaddhānyevābhaviṣyanyatastu svayamupalabdhānurūpamanibadhya parapratyayenaiva sadācārāḥ pramāṇamityāhurato na dṛṣṭamūlatvenādhyavasātuṃ śakyamiti vicāryate | tatra pūrvādhikaraṇa dvayabalena prāmāṇyaṃ pratijñāyate kartṛsāmānyādvidhismṛtivirodharahitatvācca |</p>
		<lg>
		  <l>na hi kecitsadācārāḥ śrautasmārtavirodhinaḥ |</l>
		  <l>atastattulyakāritvātprāmāṇyenāvadhāritāḥ ||</l>
		</lg>
		<lg>
		  <l>smṛtikārābhyanujñānaṃ mahadanyacca kāraṇam |</l>
		  <l>teṣāmajñātamūlānāṃ na hyanujñopapadyate || iti |</l>
		</lg>
		<p>tadapākurvannāha﻿—</p>
		<lg>
		  <l>na śāstraparimāṇatvāddharmādharmasthiteramī |</l>
		  <l>śiṣṭācārāḥ pramāṇatvaṃ labhante śabdavarjitāḥ ||</l>
		</lg>
		<p>śāstraparimeyatvaṃ tāvatparimāṇaśabdavācyaṃ dharmādharmayoravasthitaṃ | parimitāni ca śāstrāṇi vedopavedādīni na ca teṣāṃ madhye sadācāraśāstraṃ kiṃcidasti | na ca sadācāraḥ svayameva śāstraṃ nāpi taddarśanamanuṣṭhānaṃ vā 'tyantaparāyattatvātprameyatvācca | smṛtestvetadviṣayāyā nirmūlatvamuktameva |</p>
		<lg>
		  <pb n="215"/>
		  <l>kiṃ ca mūlaṃ bhavedekamanekamiti cintite |</l>
		  <l>naiva dvividhamityetadanumātuṃ hi śakyate ||</l>
		</lg>
		<p>na tāvaddeśajātikulabhedādbhinnānāmaparimitasvarūpāṇāmekaśrutimūlatvam |</p>
		<lg>
		  <l>na hīdṛśī śrutiryaitān sarvācārān grahīṣyati |</l>
		  <l>śabdābhidheyayosteṣāṃ vyaktyākṛtyorasaṃbhavāt ||</l>
		</lg>
		<p>yāvadācāraṃ hi vedavākyāni kalpayatāṃ veda evaikaḥ kalpayitavyaḥ | ekasya tu vākyasya naiva kasyacidaparimitācāravidhāyitvamavakalpate yata ācārāḥ pravartteran | na ca dharmasūtrakāraistadeva dṛṣṭavā ' 'cāraprāmāṇyamupanibaddham | śeṣadharmasmṛtivākyatulyanibandhanaprasaṅgāt | na cā ' 'cāradarśanottarakālapravṛttā smṛtisteṣāṃ mūlaṃ bhavati | mūlamūlibalābalaviparyayaprasaṅgāt |</p>
		<lg>
		  <l>ataḥ parimitaṃ śāstramanumātuṃ yato 'rhati |</l>
		  <l>nā ' 'cārāṇāṃ ca tanmūlaṃ bahunāmityamūlatā ||</l>
		</lg>
		<lg>
		  <l>na ca smṛtisarūpā 'pi śrutiratrānumīyate |</l>
		  <l>ācārāṇāmatatpūrvaprasaṅgātsaviparyayāt ||</l>
		</lg>
		<p>śiṣṭācāraḥ pramāṇamiti hi śrutāvanumīyamānāyāmācāraḥ prathamaṃ siddho bhavettatpūrvikā śrutiḥ |</p>
		<lg>
		  <l>na tvācārasya sā mūlamiti nirmūlatā punaḥ |</l>
		</lg>
		<p>śāstraparimāṇatvāditi vā parimite hyarthe śāstraṃ pravartteta | aparimitatvādācārāṇāmucchāstratvamiti | parimitārthaviṣayatvādvā śāstrasya, <hi rend="bold">‘aprāpte śāstramarthavat’<note type="reference"><ref cRef="MīSū:6.2.4">jai. sū. ( 6 | 2 | 4 )</ref></note> iti</hi> |</p>
		<lg>
		  <l>dṛśyamānānyahetutvānnātra śāstrapramāṇatā |</l>
		  <l>tasmādarthasukhāṅgatvānnā ' 'cāreṣvasti dharmatā ||</l>
		</lg>
		<lg>
		  <l>vaiśyānāṃ sevakānāṃ vā vaidyānāṃ nagareṣu vā |</l>
		  <l>caritrāṇāṃ yathā cārthasukhāṅgatvaṃ tathā 'stviha ||</l>
		</lg>
		<lg>
		  <l>tasmācchrutismṛtī eva pramāṇe dharmagocare |</l>
		  <l>śīlācārātmatuṣṭīnāṃ goṣṭhīhāsyāditulyatā ||</l>
		</lg>
		<p>yadvā sūtratrayeṇāpyetadevādhikaraṇaṃ vyākhyātavyam | ihā ' 'ryāvartanivāsiśiṣṭācārānevodāhṛtya pūrvavatprāmāṇyāprāmāṇyasaṃdehe śiṣṭākope 'viruddhamiti siddhāntastāvadupakramyate | tathā hi﻿—</p>
		<lg>
		  <pb n="216"/>
		  <l>śiṣṭaṃ yāvacchrutismṛtyostena yanna virudhyate |</l>
		  <l>tacchiṣṭācaraṇaṃ dharme pramāṇatvena gamyate ||</l>
		</lg>
		<lg>
		  <l>yadi śiṣṭasya kopaḥ syādvirudhyeta pramāṇatā |</l>
		  <l>tadakopāttu nā ' 'cārapramāṇatvaṃ virudhyate || 7 ||</l>
		</lg>
	      </div> <!-- sūtra !-->
	      <trailer>iti śiṣṭākopādhikaraṇam || 3 ||</trailer>
	    </div> <!-- adhikaraṇa !-->
	    <div type="adhikaraṇa" n="4">
	      <head type="toc">yavavarāhādhikaraṇam</head>
	      <div type="sūtra" n="8">
		<p>teṣvadarśanādvirodhasyetyevamupakramaṃ vā sūtram | śabdārthaviṣayaprayogaśiṣṭācāravipratipattau saṃdehaḥ |</p>
		<lg>
		  <l>ekaśabdamanekārthaṃ śiṣṭairācaryate yadā |</l>
		  <l>vigānena tadā tatra ko 'rthaḥ syātpāramārthikaḥ ||</l>
		</lg>
		<p>yavavarāhavetasaśabdāḥ priyaṅguvāyasajambūṣvapi kila kvāpi deśāntare prayujyante |</p>
		<lg>
		  <l>tena tadvacanatve hi saṃdeha upajāyate |</l>
		  <l>anirūpitatattvānāṃ yāvaddṛṣṭānusāriṇām ||</l>
		</lg>
		<lg>
		  <l>tatrā ' 'ha naiva saṃdehaḥ kartavyo 'tra manāgaṣi |</l>
		  <l>prayogaṃ prati tulyatvātsarvalokaprayogiṇām ||</l>
		</lg>
		<lg>
		  <l>yatra deśe hi yaḥ śabdo yasminnarthe prayujyate |</l>
		  <l>śaktistadgocarā tasya vācikākhyā pramīyate ||</l>
		</lg>
		<lg>
		  <l>tasyāśca sarvagāmitvaṃ tannyāyatvātpramīyate |</l>
		  <l>naikeṣāmeva sā hyasti keṣāṃcidvā na vidyate ||</l>
		</lg>
		<lg>
		  <l>jñātājñātavibhāgastu jñātṛbhede 'vakalpate |</l>
		  <l>tasmādyairapi na jñātā yacchabdārthasya vācyatā ||</l>
		</lg>
		<lg>
		  <l>tairapyabhyupagantavyā svaprasiddhisamā hi sā ||</l>
		</lg>
		<lg>
		  <l>na cālpatvabahutvābhyāṃ prayoktṝṇāṃ viśiṣyate |</l>
		  <l>vācyavācakabhāvo 'yamakṣapādādiśabdavat ||</l>
		</lg>
		<lg>
		  <pb n="217"/>
		  <l>vibhītake 'kṣaśabdo hi yadyapyalpaiḥ prayujyate |</l>
		  <l>tathā 'pi vācakastasya jñāyate śakaṭākṣavat ||</l>
		</lg>
		<p>tathā coktaṃ śavatirgatikarmā kambojeṣveva dṛṣṭo vikārāpannamāryāḥ prayuñjate śavamiti mṛtaśarīrābhidhānādityādi | vahava eva hi dhātavo nāmaśabdāśca pratideśamarthabhedeṣu vyavasthitā dṛśyante tasmātsameyamabhidhāne vipratipattiḥ syāt | evaṃ ca vikṛtiṣu keṣāṃ cidarthānāṃ sādhāraṇaśabdavācyatvātprakṛtāvivāvikṛtaprayogādārṣaṃ codako 'nugrahīṣyate | <hi rend="bold">‘teṣvadarśanādvirodhasya’ itya</hi>traiva caitadvyākhyeyam | itaratra vipratipattyavirodhayoraghaṭamānatvāt | tasmādācāravipratipatteḥ samatvādvikalpa iti prāpte 'bhidhīyate || 8 ||</p>
	      </div>
	      <div type="sūtra" n="9">
		<lg>
		  <l>śāstrasthā tannimittatvātpratipattirbalīyasī |</l>
		  <l>laukikī pratipattirhi gauṇatvenāpi nīyate ||</l>
		</lg>
		<lg>
		  <l>nānāvipratipattau hi na lokasyeha satyatā |</l>
		  <l>yā śāstrānuguṇā saiva prāmāṇyemāvadhāryate ||</l>
		</lg>
		<lg>
		  <l>laukikatve samāne 'pi śāstreṇābhyadhikā hi sā |</l>
		  <l>śāstrasthāḥ puruṣā ye vā pratipattistadāśrayā ||</l>
		</lg>
		<lg>
		  <l>pramāṇatvena mantavyā sapratyayatarā hi te |</l>
		  <l>śāstrārtheṣvabhiyuktānāṃ puruṣāṇāṃ hi sarvadā ||</l>
		</lg>
		<lg>
		  <l>stokenāpyanyathātvena śāstrārtho niṣphalo bhavet |</l>
		  <l>laukikastvanyathātve 'pi nārtho 'tīva virudhyate ||</l>
		</lg>
		<lg>
		  <l>rasavīryavipākānāṃ bhedādvaidyairyavādayaḥ |</l>
		  <l>nirdhāryāḥ svārthatattvena dharmasiddhayaiva yājñikaiḥ ||</l>
		</lg>
		<lg>
		  <l>tasmādye yājñikairyeṣāṃ vaidyairvā 'rthā nirūpitāḥ |</l>
		  <l>teṣāṃ ta eva śabdānāmarthā mukhyā hi netare ||</l>
		</lg>
		<lg>
		  <l>anavasthitaśabdārthasaṃbandhaḥ sati saṃbhave |</l><pb n="218"/>
		  <l>vikalpaścāṣṭadoṣatvānna kathaṃcana yujyate ||</l>
		</lg>
		<lg>
		  <l>aviplutaśca śabdārtho yo vedeṣūpalabhyate |</l>
		  <l>tatratyanirṇayāttasmālloke bhavati nirṇayaḥ ||</l>
		</lg>
		<p>yavamatībhiradbhiraudumbaryāḥ prokṣaṇe vidhīyamāne vākyaśeṣo 'yaṃ ‘<hi rend="bold">yatrānyā oṣadhayo mlāyante 'thaite modamānāstiṣṭhanti</hi>’ iti bahvīṣu śākhāsu śrūyate bhāṣyakāreṇa vāruṇaprāghāsikayavamayakarambhapātravākyaśeṣatvenopalabdho yaḥ sa mandaprayojanatvāttathā nāmāstu |</p>
		<lg>
		  <l>phālgune 'nyauṣadhīnāṃ tu jāyate patraśātanam |</l>
		  <l>modamānāstu tiṣṭhanti yavāḥ kaṇiśaśālinaḥ ||</l>
		</lg>
		<lg>
		  <l>priyaṃgavaḥ śaratpakvāstāvadgacchanti hi kṣayam |</l>
		  <l>yadā varṣāsu modante samyagjātāḥ priyaṃgavaḥ ||</l>
		</lg>
		<lg>
		  <l>tadā nānyauṣadhimlāniḥ sarvāsāmeva modanāt |</l>
		</lg>
		<p>evaṃ varāhavetasaśabdā api śāstrasthaprayogādeva niścīyante |</p>
		<div type="sūtra">
		  <!-- this division (and similar subtopics) are contained
		       in sūtra 9 (of adhikaraṇa 1.3.4), and hence they are
		       represented as sūtras within a sūtra here !-->
		  <head>( bhāṣyakāroktodāharaṇādyākṣepaḥ )</head>
		  <p>natvetānyudāharaṇāni lokaprasiddhereva vyavasthitatvādyuktāni | tathā hi |</p>
		  <lg>
		    <l>naivocyante kvaciddeśe yavaśrutyā priyaṃgavaḥ |</l>
		    <l>jambūṃ na vetasaṃ prāhurvarāhaṃ nāpi vāyasam ||</l>
		  </lg>
		  <lg>
		    <l>adhyāropya vicāreṇa kiṃ mudhā khidyate manaḥ |</l>
		    <l>saṃdigdheṣu ca sarveṣu vākyaśeṣeṇa nirṇayam ||</l>
		  </lg>
		  <lg>
		    <l>vakṣyatyeva na tenāpi pṛthakkāryā vicāraṇā |</l>
		  </lg>
		  <p>yadyapi tatrābhidheyasaṃdehamanudāhṛtyopādānasaṃdehanirṇayopāyavyākhyānaṃ kariṣyati | yāva<pb n="219" break="no"/>dvākyaśeṣameva sa nirṇayo nānyatra | ayaṃ tvabhidheyanirṇaya ekatra ca kṛtaḥ sarvatra ca kṛta eva bhaviṣyatītyevamapunaruktatvamāpadyate |</p>
		  <lg>
		    <l>tathā 'pi nyāyatulyatvādyathā dhṛtaparigrahaḥ |</l>
		    <l>vākyaśeṣāttathaiva syādyavādyarthavinirṇayaḥ ||</l>
		  </lg>
		  <p>tatsiddhisūtre ca sārūpyādīnāṃ gauṇavṛttinimittānāmanukramaṇādvetasasadṛśajambūpratyayasiddhiraśabdārthatve 'pi vijñāyata eveti nehodāhṛtena kāryam |</p>
		</div> <!-- sūtra !-->
		<div type="sūtra">
		  <head>( āryamlecchaprayogavipratipattibalābalacintanam | )</head>
		  <lg>
		    <l>tasmādanyadudāhṛtya vicāryamidamīdṛśam |</l>
		    <l>yatra vipratipattiḥ syādāryamlecchaprayogajā ||</l>
		  </lg>
		  <lg>
		    <l>tatra kiṃ tulyatā yuktā kimekaiva balīyasī |</l>
		    <l>samā vipratipattiḥ syāddṛṣṭārthavyavahāriṇām ||</l>
		  </lg>
		  <lg>
		    <l>āryāstāvadviśiṣyerannadṛṣṭārtheṣu karmasu |</l>
		    <l>dṛṣṭārtheṣu tu tulyatvamāryamlecchaprayogiṇām ||</l>
		  </lg>
		  <p>sarvo hi śabdo 'rthapratyāyanārthaṃ prayujyate | arthaśca saṃvyavahāraprasiddhayarthamabhidhīyate |</p>
		  <lg>
		    <l>tatra yasya viśiṣṭasya mleccheṣvarthāntarābhidhā |</l>
		    <l>tatrāpi tasya sāmarthyamanādyeva pratīyate ||</l>
		  </lg>
		  <lg>
		    <l>yathaiva hyāryagamye 'rthe saṃbandhānāditā matiḥ |</l>
		    <l>mlecchagamye tathaiva syādāviśiṣṭaṃ hi kāraṇam ||</l>
		  </lg>
		  <lg>
		    <l>na prayogāvadhistasya mleccheṣvapi hi dṛśyate |</l>
		    <l>anādyārerthaśaktyośca viśeṣo gamyatāṃ katham ||</l>
		  </lg>
		  <lg>
		    <l>yathā ca mlecchadeśe 'pi dhūmo 'gneravabodhakaḥ |</l>
		    <l>evaṃ svārthe prayogāttairiṣṭaḥ śabdo 'pi vācakaḥ ||</l>
		  </lg>
		  <lg>
		    <l>tasmātpīlvādiśabdānāṃ vṛkṣahastyādibodhane |</l>
		    <l>samā vipratipattiḥ syādāryamlecchaprayogataḥ ||</l>
		  </lg>
		  <p>iti prāpte 'bhidhīyate | śāstrasthā veti pūrvavadeva sakalasūtravyākhyā yojanīyā | kiṃ ca |</p>
		  <lg>
		    <l>yathā sādhvanurūpatvātpramādāśaktijeṣvapi |</l>
		    <l>jāyate vācakabhrāntistathaiva mlecchabhāṣite ||</l>
		  </lg>
		  <p>śabdāpabhraṃśavadeva gauṇabhrāntyādiprayoganimittā arthāpabhraṃśā bhavanti te śāstrasthairevā<pb n="220" break="no"/>viplutārthakriyānimittapuṇyārthibhiḥ śakyante sādhvasādhukārṣāpaṇamadhyādiva tatparīkṣibhirvivektum | abhiyuktānabhiyuktajñānayoścābhiyuktajñānaṃ balavaditarasya sulabhāpavādatvāt |</p>
		  <lg>
		    <l>ataḥ śāstrābhiyuktatvādāryāvartanivāsinām |</l>
		    <l>yā matiḥ saiva dharmāṅgaśabdārthatvapramā matā ||</l>
		  </lg>
		  <p>etenā ' 'rthāvartanivāsimadhye 'pi﻿—</p>
		  <lg>
		    <l>abhiyuktatarā ye ye bahuśāstrārthavedinaḥ |</l>
		    <l>te te yatra prayuñjīran sa so 'rthastattvato bhavet ||</l>
		  </lg>
		</div> <!-- sūtra !-->
		<div type="sūtra">
		  <head>( smṛtyācāravirodhe balābalavicintanam | )</head>
		  <lg>
		    <l>smṛtyācāravirodhe vā sāpyavaiṣamyasaṃśaye |</l>
		    <l>samā vipratipattiḥ syānmūlasāmyāddbayorapi ||</l>
		  </lg>
		  <lg>
		    <l>yathaiva śrutimūlatvātsmaraṇānāṃ pramāṇatā |</l>
		    <l>ācāraṇāṃ tathaiveti na viśeṣo balābale ||</l>
		  </lg>
		  <lg>
		    <l>yadvā ' 'cārabalīyastvaṃ phalasthatvātpratīyate |</l>
		    <l>phalādviyujyamānaṃ hi pramāṇaṃ durbalī bhavet ||</l>
		  </lg>
		  <lg>
		    <l>śrutirācāramūlaṃ yā phalasthā sopalabhyate |</l>
		    <l>yāvaddhi smaraṇaṃ dṛṣṭavā śrutiranyā 'numāsyate ||</l>
		  </lg>
		  <lg>
		    <l>tāvallabdhātmakaḥ pūrvamācāraḥ pratitiṣṭhati |</l>
		    <l>pratiṣṭhitasya bādhaśca kīdṛśaḥ parikalpyatām ||</l>
		  </lg>
		  <lg>
		    <l>tenā ' 'cārabalīyastvaṃ samatvaṃ veha yujyate |</l>
		    <l>smṛtīnāṃ vā balīyastvaṃ śāstrāsthā veti varṇyate ||</l>
		  </lg>
		  <lg>
		    <l>ubhayoḥ śrutimūlatvaṃ na smṛtyācārayoḥ samam |</l>
		    <l>sapratyayapraṇītā hi smṛtiḥ sopanibandhanā ||</l>
		  </lg>
		  <lg>
		    <l>tathā śrutyanumānaṃ hi nirvighnamupajāyate |</l>
		    <l>ācārāttu smṛtiṃ jñātvā śrutirvijñāyate tataḥ ||</l>
		  </lg>
		  <lg>
		    <l>tena dvayantaritaṃ tasya prāmāṇyaṃ viprakṛṣyate |</l>
		    <l>na hyaikaiva śrutiḥ kācidācārāṇāṃ pravartikā ||</l>
		  </lg>
		  <lg>
		    <l>bhinnābhirviprakīrṇatvānnāsmṛtābhiḥ pravartanam |</l>
		    <l>naikaprapāṭhakenaiva hyācārāṇāṃ vidhisthitiḥ ||</l>
		  </lg>
		  <lg>
		    <l>kvacitprakaraṇe kaścit kathaṃ cidupalabhyate |</l>
		  </lg>
		  <p><pb n="221"/>tadyathā 'gniprakaraṇe <hi rend="bold">‘yatsaptadaśavatīmupadadhātyannamevobhayato dadhāti tasmādubhābhyāṃ hastābhyāṃ parigṛhya puruṣo 'nnamatti’</hi> iti | satyapi hetuvannigadatve prasiddhirahite hetvasaṃbhavāt | vidhāyiṣyate tu vede vacanenetyanena nyāyena vidhyanumānam | na caitanniyogato 'rthataḥ prāptaṃ yena ‘tasmātprajā daśa māsāṃngarbhaṃ dhṛtvā ekādaśamanu prajāyante tasmādaśvataryaḥ prajā’ itivat svabhāvaprāptatvenārthaprāptatvena vā ‘tasmāduttare vayasi putrānpitopajīvati’ itivadanūdyetetyato nyāyātpuruṣadharmavidhiḥ | evam <hi rend="bold">‘annameva taddakṣiṇato dadhāti tasmāddakṣiṇena hastena puruṣo 'nnamatti’ iti |</hi> tathā <hi rend="bold">‘dīkṣito nayanaṃ dakṣiṇaṃ prathamamaṅkte savyaṃ hi manuṣyāḥ pūrvamañjate bidhṛtyai’ iti |</hi> tathā yūpaikādaśinyāṃ ‘dve dve raśane yūpamṛcchataḥ <hi rend="bold">tasmātstriyaḥ puṃso 'tiriktāstasmādutaiko bahrīrjāyā vindate naikā bahūn patīn’</hi> iti | tathā darśapūrṇamāsaprakaraṇe 'gnīṣomīyavidhisaṃbandhalaṅghanena tvāṣṭravadhanimittendragatabrahmahatyāturīyavibhāgapratigrahaprastāvāgatarajasvalāvratānāṃ bhūmiśayanāstrānāmāṃsabhakṣaṇānabhya, ṅgānañjanāvilekhanākartanādantadhāvanānasvacchedanārajjusaṃsarjanādīnāṃ trirātraviṣayāṇāṃ prakaraṇātiriktastrīdharmatvāvadhāraṇam |</p>
		  <lg>
		    <l>evaṃ ca viprakīrṇānāmaśakyaikatra saṃhṛtiḥ |</l>
		    <l>smṛtimeva dṛ̣dhāṃ muktvā tasmādastyantarā smṛtiḥ ||</l>
		  </lg>
		  <lg>
		    <l>tenā ' 'cāraḥ smṛtiṃ yāvadanumātuṃ pravartate |</l>
		    <l>smṛtirlabdhaśrutistāvaddharmamevāvadhārayet ||</l>
		  </lg>
		  <p>tasmādācārebhyaḥ smṛtirbalīyasī sannibandhaneti |</p>
		</div> <!-- sūtra !-->
		<div type="sūtra">
		  <head>(lokavākyaśeṣayorvirodhe balābalacintanam |)</head>
		  <lg>
		    <l>trivṛccarvaśvavālāderloke 'nyo 'rthaḥ pratīyate |</l>
		    <l>vede tadabhiyuktaiśca tasmādanyo vilakṣaṇaḥ ||</l>
		  </lg>
		  <lg>
		    <l>tatra kiṃ tulyakalpatvātpadārthe lokavedayoḥ |</l>
		    <l>samā vipratipattiḥ syādatha vaikā balīyasī ||</l>
		  </lg>
		  <lg>
		    <l>loke tāvattrivṛcchabdāstriguṇatvasya vācakaḥ |</l>
		    <l>trivṛdrajjustrivṛdgranyirvede tu navake sthitaḥ ||</l>
		  </lg>
		  <p>trivṛdbahiṣpavamānamityuktvā tṛcatrayamanukrāntamiti stotrīyarṅnavakavacana eva tribṛcchabdo vijñāyate |</p>
		  <lg>
		    <l>tathā 'yaṃ caruśabdo 'pi loke sthālīnibandhanaḥ |</l>
		    <l>yājñikānāṃ ca vede ca prasiddhastvodanaṃ prati ||</l>
		  </lg>
		  <p><pb n="222"/>anavastrāvitāntarūṣmapakvaudanavacano hi yājñikānāṃ caruśabdaḥ prasiddhastathā vede 'pi ‘ādityaḥ prāyaṇīyaḥ payasi caruḥ’ iti vihite paścāduktāt <hi rend="bold">‘ditimodaneneti</hi>vacanāccaudanavacanatvaṃ jñātam | evamāśvavālaḥ prastara ityaśvajātīyavālamayaḥ prastaro lokaprasiddhayā vijñāyate | vaidikavākyaśeṣāttu kāśeṣvaśvavālaprasiddhiḥ | evaṃ hi śrūyate “yajño vai devebhyo 'śvo <hi rend="bold">bhūtvā 'pākrāmatso 'paḥ prāviśat | sa vāladhau gṛhītaḥ sa vālānmuktvā viveśa ha | te vālāḥ kāśatāṃ prāptāḥ”</hi> kāryo 'taḥ prastarastu taiḥ |</p>
		  <lg>
		    <l>aikṣavyau vidhṛtī ye ca te ikṣvavayavātmike |</l>
		    <l>loke siddhe tathā vede kāśānāmeva mūlake ||</l>
		  </lg>
		  <lg>
		    <l>evamādiṣu sarveṣu pratipattiviparyaye |</l>
		    <l>pratipatteḥ samānatvādvikalpo hi prasajyate ||</l>
		  </lg>
		  <p>nanu ca lokaprasiddherdharmaṃ pratyanaṅgatvādvedaprasiddhireva jyāyasī ||</p>
		  <lg>
		    <l>naitadevaṃ padārtheṣu na hi vedo viśiṣyate |</l>
		    <l>adṛṣṭahetuvākyārthe lokātsa hyatiricyate ||</l>
		  </lg>
		  <lg>
		    <l>tasmādumayyāpi tveṣā pratipattiḥ samā bhavet |</l>
		    <l>yadi vā pūrvabhāvitvāllaukikyeva balīyasī ||</l>
		  </lg>
		  <p>vedanirapekṣā hi lokaprasiddhirātmānaṃ labhate vaidikī punarlokaprasiddhapadāntarasāmānādhikaraṇyena sidhyet |</p>
		  <lg>
		    <l>tatra lokāviruddhā yā vaidikī saiva gṛhyate |</l>
		    <l>lokasiddhiṃ vyatikramya sā ' 'tmānaṃ naiva vindati ||</l>
		  </lg>
		  <p>‘teṣvadarśanādvirodhasya’ iti ca teṣu laukikeṣu padārtheṣvadarśanādvirodhasyārthavādānāṃ cānyaparatvena guṇavādaprāyatvāt | ādityayūpayajanamānaprastarasvargāhavanīyādivacanavatkathamapi prarocanāśeṣatvāt saṃjñāsaṃjñisaṃbandhakaraṇavyutpādanavyāpārarahitatvācca na padārthapratipattyaṅgatvamadhyavasīyate tadāśrayaṇe ca vidhivirodhaprasaṅgāteṣveva vā darśanādvirodhasyetyabhiprāyaḥ | tathā śāstrasthamanvādiprasiddhirapyasmatpakṣānuguṇaiva | yathā ' 'ha﻿—</p>
		  <lg>
		    <l>kārpāsamupavītaṃ syādviprasyordhvavṛtaṃ trivṛt<note><p>‘śaṇasūtramayaṃ rājño vaiśyasyā ' 'vikameva ca’ ityuttarārdham | manu. 2 a. ślo. 44 |</p></note> |</l>
		    <l>trivṛtā granthinaikeneti<note><p>muñjālābhe tu kartavyāḥ kuśāśmantakabalvajaiḥ | trivṛtā granthinaikena tribhiḥ pañcabhireva vā manu. a. 2 ślo. 43 |</p></note> ||</l>
		  </lg>
		  <p><pb n="223"/>tasmātsamā 'pi tāvadbhatviti prāpte 'bhidhīyate﻿—</p>
		  <lg>
		    <l>śāstrasthā pratipattiryā saivātra jyāyasī bhavet |</l>
		    <l>dharmasya tannimittatvātsasādhanaphalātmanaḥ ||</l>
		  </lg>
		  <lg>
		    <l>arthavādakṛtā 'pyarthapratipattirbalīyasī |</l>
		    <l>tadgrāhyatvādṛte nānyattasyā hyasti prayojanam ||</l>
		  </lg>
		  <lg>
		    <l>gauṇo vā yadi vā mukhyo vedenā ' 'śrīyate hi yaḥ |</l>
		    <l>sa dharmasādhanatvena padārtho 'dhyavasīyate ||</l>
		  </lg>
		  <lg>
		    <l>trivṛcchabdaḥ prayukto yastotrīyānavakaṃ prati |</l>
		    <l>kastaṃ śaktasto 'nyatra netuṃ janmaśatairapi ||</l>
		  </lg>
		  <p>tena yatra trivṛdagniṣṭoma iti śrūyate tatra tenaivārthena bhavitavyam | evaṃ stomaśabdo yadyapi brāhmaṇastoma ityādiṣu samudāyamātravacanatvenaprasiddhastathā 'pi ‘trivṛdeva stomo bhavati pañcadaśa stomo bhavati’ iti vede śravaṇāt stuteśca mānaṃ stoma iti yājñikasmaraṇāttathā stome ḍavidhiḥ pañcadaśādyartha iti vyākaraṇaśāstraprasiddheravaśyameva trivṛdādiṣu lokaprasiddhiratikramaṇīyā | yattu manuvacanaṃ tadubhayāśrayatvāt samatvenāpi yujyate | yadvā tatrāpi navatantukameva trivṛcchabdātpratyeṣyate tathā raśanātrivṛttvamapīti | yadvā yathaivāyaṃ navake dṛṣṭastathā 'yaṃ stotrīyāgate 'pīti yatraiva tatsaṃbhavastatraiva tatprasiddhayanupātī bhavati | yatra tu saṃkhyeyāntaraviṣayatvaṃ tatra vaidiko 'rtho gauṇo gṛhyatāṃ laukiko vā mukhya iti tādṛśe viṣaye mukhyārthatvāllokikaprasiddhireva grahītavyetyuttarasūtre vakṣyāmaḥ “coditaṃ tu pratīyetāvirodhāt” iti tathā caruśabdo 'pyanyāyyānekārthābhidhānapratibaddhaśaktitvādekatra niyamyamāno yājñikavedaprasiddhibhyāmodanaviṣaya eva bhavati | āśvavālaikṣavīśabdau tu yadi tāvadvaidikaprayogalabdhasamudāyaprasiddhitvena laukikīmavayavaprasiddhiṃ jahītastataḥ siddhameva śāstrasthapratipattibalīyastvam | athāpi śyenajātyupamitaprasiddhaśyenayāge gauṇatvadvārā vā ' 'ptaprasiddhiḥ <hi rend="bold">‘samānāmitaracchayenena’ ityādi</hi>ṣvivā ' 'śrīyate | tathā 'pi śāstrakalpitatvāddharmaṃ prati balīyastvam |</p>
		  <lg>
		    <l>athāpi śabdagauṇatvaṃ tathā 'pi balavattaram |</l>
		    <l>svatantrasya hi vedasya dṛṣṭaṃ cenna nivāryate ||</l>
		  </lg>
		  <lg>
		    <l>gauṇaṃ lākṣaṇikaṃ vā 'pi vākyabhedena vā svayam |</l>
		    <l>vedo yamāśrayatyarthaṃ ko nu taṃ pratikūlayet ||</l>
		  </lg>
		  <p>na cātra ‘saṃdigdheṣu vākyaśeṣāt<note type="reference"><ref cRef="MīSū:1.9.19">jai. sa. 1﻿—9﻿—19 |</ref></note>’ ityetena tulyārthatvaṃ pratipattidvayasyāpyasaṃdigdhatvāt |</p>
		  <lg>
		    <pb n="224"/>
		    <l>laukikī pratipattirhi svārthe niḥsaṃśayā sthitā |</l>
		    <l>vaidikyapi tathā svārthe bādhate 'to viparyayāt ||</l>
		  </lg>
		  <lg>
		    <l>tasmācchāstrāsthitaivaikā pratipattirbalīyasī |</l>
		    <l>na smā muktakācārairviprakṛṣṭaiḥ sasaṃkaraiḥ || iti || 9 ||</l>
		  </lg>
		</div> <!-- sūtra !-->
	      </div> <!-- sūtra !-->
	      <trailer>iti yavavarāhādhikaraṇam || 4 ||</trailer>
	    </div> <!-- adhikaraṇa !-->
	    <div type="adhikaraṇa" n="5">
	      <head type="toc">pikanemādhikaraṇam</head>
	      <div type="sūtra" n="10">
		<lg>
		  <l>ye śabdā na prasiddhāḥ syurāryāvartanivāsinām |</l>
		  <l>teṣāṃ mlecchaprasiddho 'rtho grāhyo neti vicintyate ||</l>
		</lg>
		<p>tathā﻿—</p>
		<lg>
		  <l>niruktavyākriyādvārā prasiddhiḥ kiṃ balīyasī |</l>
		  <l>samudāyaprasiddhirvā mlecchasyaivātha vā bhavet ||</l>
		</lg>
		<p>mlecchaprasiddhivyavahartṛdaurbalye 'pi samudāyarụ̄dhibalena svarūpagatena jyāyasī pratibhāti |</p>
		<lg>
		  <l>tatra prayoktṛdaurbalyasvarūpabalavattayoḥ |</l>
		  <l>kiṃ tu nyāyyataraṃ yuktaṃ jñātumityatra cintyate ||</l>
		</lg>
		<p>tathā﻿—</p>
		<lg>
		  <l>niruktavyākriyādvārā kiṃ śāstrasthā valīyasī |</l>
		  <l>kiṃ vā 'vayavavikṣepajananātsaiva durbalā ||</l>
		</lg>
		<lg>
		  <l>evaṃ nānopapattitvātsaṃdehe tāvaducyate |</l>
		  <l>niruktavyākriyādvārā pratipattirbalīyasī ||</l>
		</lg>
		<lg>
		  <l>śāstrasthā vetyanenāsau kalpyā 'pi hi balīyasī |</l>
		  <l>sanmūlasya pramāṇatvaṃ sādhyasyāpi varaṃ śritam ||</l>
		</lg>
		<lg>
		  <l>na siddhamapyasanmūlamāśrayeṇa hi dūṣitam |</l>
		  <l>kathaṃ vedagataiḥ śabdairmlecchastho 'rthaḥ pratīyate ||</l>
		</lg>
		<lg>
		  <l>yeṣāṃ darśanamātre 'pi veda eva na paṭhyate |</l>
		  <l>saṃbhāṣā 'pi ca na mlecchaiḥ sahā ' 'ryāvartavāsinām ||</l>
		</lg>
		<lg>
		  <pb n="225"/>
		  <l>tatra teṣu prasiddho 'rthaḥ kathamāryaiḥ pratīyatām |</l>
		  <l>evaṃ ca sati yasyāpi prasiddhirnopalabhyate ||</l>
		</lg>
		<lg>
		  <l>tasyāpi mlecchadeśeṣu sarveṣvanveṣyatāṃ vrajet |</l>
		  <l>tataśca nigamādīnāṃ na kaścidviṣayo bhavet ||</l>
		</lg>
		<lg>
		  <l>anantamlecchadeśāṃśca kaḥ sarvo 'nupalapsyate |</l>
		  <l>ya eva syādananviṣṭastatra śaṅkā prasajyate ||</l>
		</lg>
		<lg>
		  <l>ananteṣu hi deśeṣu kaḥ siddhaḥ kveti gamyatām |</l>
		  <l>nigamādivaśāccādya dhātuto 'rthaḥ prakalpitaḥ ||</l>
		</lg>
		<lg>
		  <l>dvitreṣvahaḥsu bādhyeta prayogānmlecchacoditāt |</l>
		  <l>mlecchācārāpramāṇatvamatha tvadhyavasīyate ||</l>
		</lg>
		<lg>
		  <l>āryāvarte tataḥ śakyā prasiddhyanveṣaṇakriyā |</l>
		  <l>tasyāścālpena kālena sadasadbhāvanirṇayaḥ ||</l>
		</lg>
		<lg>
		  <l>tataśca nigamādīnāṃ sujñātaḥ svārthagocaraḥ |</l>
		  <l>tasmāttadarthavattvāya mlecchācārāpramāṇatā ||</l>
		</lg>
		<lg>
		  <l>dharme cānādarātteṣāṃ bhraśyetārtho 'pi śabdavat |</l>
		  <l>na cāsti saṃskṛtaḥ śabdaḥ kaścinmlecchāpabhāṣaṇeṃ ||</l>
		</lg>
		<lg>
		  <l>saṃskṛtapratirūpā hi tadbhāṣārthāntare sthitā |</l>
		  <l>na cāvācakarūpāṇāṃ vācakatvaṃ kathaṃcana ||</l>
		</lg>
		<lg>
		  <l>āryāśca mlecchabhāṣābhyaḥ kalpyantaḥ svakaṃ padam |</l>
		  <l>padāntarākṣaropetaṃ kalpayanti kadācana ||</l>
		</lg>
		<lg>
		  <l>nyūnākṣaraṃ kadāciñca prakṣipantyadhikākṣaram |</l>
		</lg>
		<p>tadyathā <note><p>cor﻿—atar﻿—pāp﻿—māl﻿—bair﻿—ityeteṣāṃ śabdānāṃ krameṇa odana﻿—mārga﻿—sarpa﻿—satya﻿—udararūpeṣvartheṣu drāviḍānāmadyatve 'pi prayogo vartate |</p></note>drāviḍādibhāṣāyāmeva tāvadvayañjanāntabhāṣāpadeṣu svarāntavibhaktistrīpratyayādikalpanābhiḥ svabhāṣānurūpānarthānpratipadyamānā dṛśyante | tadyathaudanaṃ corityukte corapadavācyaṃ kalpayantiṃ panthānamatarityukte 'tara iti kalpayitvā ' 'huḥ | satyaṃ dustaratvādatara <pb n="226"/>eva panthā iti | tathā pāpaśabdaṃ pakārāntaṃ sarpavacanamakārāntaṃ kalpayitvā satyaṃ pāpa evāsāviti vadanti | evaṃ mālaśabdaṃ strīvacanaṃ māleti kalpayitvā satyamityāhuḥ | vairśabdaṃ ca rephāntemudaravacanaṃ vairiśabdena pratyāmnāyaṃ vadanti | satyaṃ sarvasya kṣudhitasyākārye pravartanādudaraṃ vairikārye pravartata iti | tadyadā drāviḍādibhāṣāyāmīdṛśī svacchandakalpanā tadā pārasībarbarayavanaraumakādibhāṣāsu kiṃ vikalpya kiṃ pratipatsyanta iti na vidmaḥ |</p>
		<lg>
		  <l>tasmānmlecchaprasiddhaṃ yatpadamāryairvikalpyate |</l>
		  <l>na kaścittatra viśvāso yuktaḥ padapadārthayoḥ ||</l>
		</lg>
		<lg>
		  <l>niruktavyākriyādvārā yastvarthaḥ parigamyate |</l>
		  <l>pikanemādiśabdānāṃ sa evārtho bhaviṣyati || iti prāptam |</l>
		</lg>
		<lg>
		  <l>evaṃ prāpte vadāmo 'tra padaṃ nipuṇadṛṣṭibhiḥ |</l>
		  <l>vijñāyetāvinaṣṭaṃ yattattadarthaṃ bhaviṣyati ||</l>
		</lg>
		<p>deśabhāṣāpabhraṃśapadāni hi viplutibhūyiṣṭhāni na śakyante vivektum |</p>
		<lg>
		  <l>yattu vedatadaṅgeṣu padaṃ dṛṣṭamaviplutam |</l>
		  <l>mlecchabhāṣāsu tadrūpamarthe kvacana coditam ||</l>
		</lg>
		<lg>
		  <l>tattathaiva pratīyeta pramāṇenāvirodhataḥ |</l>
		  <l>pikanemādi taddhayevaṃ nipuṇairavadhāritam ||</l>
		</lg>
		<lg>
		  <l>coditaṃ hyupadiṣṭaṃ vā prayuktaṃ vā kriyāgatam |</l>
		  <l>mlecchairavadhṛtaṃ paścādāryairdvaibhāṣikaiḥ kvacit ||</l>
		</lg>
		<lg>
		  <l>tādṛśaṃ tu pratīyeta prāmāṇyeneti niścitam |</l>
		  <l>na taddharmapramāṇena vedākhyena virudhyate ||</l>
		</lg>
		<p>api ca﻿—</p>
		<lg>
		  <l>padārthapadasaṃbandhajñānāpekṣapravartanāt |</l>
		  <l>prasiddhiryatra tatrasthā vākyārthāyānugamyate ||</l>
		</lg>
		<lg>
		  <l>pikādiśabdavācyaṃ vā mlecchairyadavadhāritam |</l>
		  <l>avirodhātpramāṇena tadvidyāvedanoditam ||</l>
		</lg>
		<lg>
		  <pb n="227"/>
		  <l>coditaṃ vā pramāṇena vedenetyasya saṃgatiḥ |</l>
		  <l>āryaiḥ sahāviruddhatvāt tasya tairapyapekṣaṇāt ||</l>
		</lg>
		<p>yathaiva klomādayaḥ paśvavayavā vede coditāḥ santo 'dhvaryvādibhiḥ svayamajñāyamānārthatvādye nityaṃ prāṇivadhābhiyuktāstebhya evāvadhārya viniyujyante | yathā ca niṣādeṣṭyāṃ kūṭaṃ dakṣiṇeti vihite ya evaitena vyavaharanti temya evārthatattvaṃ jñātvā dīyate | tatheha pikanematāmarasādicoditaṃ sadvedādāryāvartanivāṃsibhyaścāpratīyamānaṃ mlecchebhyo 'pi pratīyeta lokāvagamyanityaśabdārthābhyupagamāvirodhāt svenaiva pramāṇena pratīyeteti | yattu śāstrabalīyastvādetadagrahaṇamiti | tanna | avirodhe durbalasyāpi grāhyatvādyadevātyantaṃ pramāṇābhāsameva mṛgatṛṣṇājñānavadbhavati tatsarvadaiva parihartavyaṃ, yatpunarbalavadvirodhāpekṣamapramāṇaṃ bhavati tadvirodhābhāvātpramāṇamevetyavadhāraṇīyam | na caivamādi virudhyate | viparītārthaprasiddhayantarābhāvāt | ata eva vaidikavākyārthasvaviṣayaprayuktapadārthamātrābhiyuktatarāryaprasiddhibalīyastvāśrayaṇam |</p>
		<lg>
		  <l>prasiddhau vidyamānāyāṃ tadbalīyastvamiṣyate |</l>
		  <l>asatyāṃ tu balīyastvaṃ vandhyāsutabalopamam ||</l>
		</lg>
		<p>aṣṭakādiṣu hyadṛṣṭārtheṣu samūlakeṣu smaryamāṇeṣu gavādipadasvarūpatadarthajñāneṣu ca satyamāryāṇāmāptataratvābhiyuktātaratve vidyete | pikādiṣu tvāryabalenaivāvagatasvarūpamātravācakatveṣu vācyaviśeṣajñānarahitatvenā ' 'ryeṣu nirvyāpārībhūteṣu padavaddṛṣṭārthapratipattyarthānādiśabdaprayogalabdhasaṃbandhaprasiddhimlecchaprayogebhyo 'rthanirṇaye sati na kiṃcidviruddhamākāṅkṣitapadārthajñānaṃ ca setsyati | nigamaniruktavyākaraṇairapi na caivamādīnāmarthāntaraṃ kiṃcidudātdṛtaṃ, yatprāpya kṛtārthāḥ santa itareṣāṃ prasiddhiṃ parityajema |</p>
		<lg>
		  <l>kālpanikyāḥ prasiddheśca yā kḷptā sā balīyasī </l>
		  <l>tasyāṃ satyāṃ hi nā ' 'tmānamitarā labdhumarhati |</l>
		</lg>
		<lg>
		  <l>āśrayāṇāṃ ca daurbalyaṃ dharmaṃ prati nirūpitam |</l>
		  <l>dṛṣṭārthavyavahāreṣu kṛṣyādāviva tulyatām ||</l>
		</lg>
		<lg>
		  <l>tasmādyathaiva sevādau gṛhādiṣu ca kauśalam |</l>
		  <l>mlecchānāmadhikaṃ tadvadabhidheyārthanirṇaye ||</l>
		</lg>
		<p>śabdasvarūpaṃ tāvattenābhiyuktatvācciravinaṣṭāvinaṣṭatvena na viviñcīran | yastu katha<pb n="228" break="no"/>mapyavinaṣṭa eva śabdasteṣāmapi prayogaviṣayamāpannastasya cā ' 'ryavadevānādivṛddhavyavahāraparamparayā 'rthaṃ jānanti tatkiṃ teṣāṃ nirākartuṃ śakyate |</p>
		<lg>
		  <l><note><p>patrorṇaṃ dhautakauśeyaṃ bahumūlyaṃ mahādhanamityamaraḥ |</p></note>patrorṇavārabāṇādi<note><p>kañcuko vārabāṇo 'strītyamaraḥ |</p></note> yacca taddeśasaṃbhavam |</l>
		  <l>tairevākathitaṃ nāma tacca ko vedituṃ kṣamaḥ ||</l>
		</lg>
		<p>tasmānna teṣāṃ vyavahāraprasiddhau daurbalyam |</p>
		<lg>
		  <l>niruktādeśca siddhe 'rthe tannimittādimātrake |</l>
		  <l>vyāpāro na ca pūrvardhapratipattau svarūpataḥ ||</l>
		</lg>
		<p>nirukte na tāvallokavyavahāraprasiddhānyeva padāni tadgatakriyānimittaśabdaprayogabhāktvena nirucyate | vyākaraṇenāpi prasiddhārthānāmevāvinaṣṭasvarūpānvākhyānamātraṃ kriyate tatra prāsaṅgikameva kiyadapyarthanirūpaṇam | tāni svaviṣayādanyatra durbalānāmapi na bādhakāni |</p>
		<lg>
		  <l>yasya cānviṣyamāṇā 'pi prasiddhirna bhaviṣyati |</l>
		  <l>kāmaṃ pradarśitadvārā tatra kalpyā ' 'śrayiṣyate ||</l>
		</lg>
		<lg>
		  <l>vikṣiptā bahurūpā ca yā saṃdehapradāyinī |</l>
		  <l>ananyopāyatāmātre kvacideva grahīṣyate ||</l>
		</lg>
		<lg>
		  <l>na cārthapratyayānaṅganiruktādyapyanarthakam |</l>
		  <l>ṣaḍaṅgavedavijñānapūrvakarmakriyāphalāt ||</l>
		</lg>
		<p>yathā mahābhāratanirvacanānvākhyāne dvaiṣāyanenoktam |</p>
		<lg>
		  <l>mahattvādbhāratatvācca mahābhāratamucyate |</l>
		  <l>niruktamasya yo veda sarvapāpaiḥ pramucyate ||</l>
		</lg>
		<p>ityevaṃ niruktavyākaraṇādyaṅgānugṛhītavedādhyayanajanitakarmāvabodhapūrvakānuṣṭhānāyattatvāt svargādisiddhyarthāpūrvasiddheravyutpannarūpe ca jñāte 'pi niruktāvagatadhātvarthapūrvakanāmārthajñāna<pb n="229" break="no"/>dvāravākyārthapratipattipūrvakānuṣṭhānādevādṛṣṭasiddhiriti mlecchasiddhapikādyarthagrahaṇe 'pi niruktādīnāmarthavattā siddheti || 10 ||</p>
	      </div> <!-- sūtra !-->
	      <trailer>iti pikanemādhikaraṇam || 5 ||</trailer>
	    </div> <!-- adhikaraṇa !-->
	    <div type="adhikaraṇa" n="6">
	      <head type="toc">kalpasūtrādhikaraṇam</head>
	      <div type="sūtra" n="11">
		<lg>
		  <pb n="229"/>
		  <l>kalpasūtrāṇyudāhṛtya saṃpratyetadvicāryate |</l>
		  <l>kimeteṣāṃ svatantrāṇāṃ prāmāṇyaṃ vedavadbhavet ||</l>
		</lg>
		<lg>
		  <l>kiṃ vā vedatvamevaiṣāṃ mantrabrāhmaṇavanmatam |</l>
		  <l>vaidikārthaprabandhāddhi naiteṣāṃ smṛtitulyatā ||</l>
		</lg>
		<p>āha | ke punaḥ kalpāḥ kāni sūtrāṇīti | ucyate |</p>
		<lg>
		  <l>siddharūpaḥ prayogo yaiḥ karmaṇāmanugamyate ||</l>
		</lg>
		<lg>
		  <l>te kalpā lakṣaṇārthāni sūtrāṇīti pracakṣate |</l>
		  <l>kalpanāddhi prayogāṇāṃ kalpo 'nuṣṭhānasādhanam ||</l>
		</lg>
		<lg>
		  <l>sūtraṃ tu sūcanātteṣāṃ svayaṃ kalpyaprayogakam |</l>
		  <l>kalpāḥ paṭhitasiddhā hi prayogāṇāṃ pratikratu ||</l>
		</lg>
		<lg>
		  <l>baudhāyanīyavārāhamāśakādiprabandhavat |</l>
		  <l>svasaṃjñāparibhāṣābhiryadutsargāpavādanam ||</l>
		</lg>
		<lg>
		  <l>hetudṛṣṭāntavatsūtraṃ tallakṣyavyāpi lakṣaṇam |</l>
		  <l>āśvalāyanakaṃ sūtraṃ baijāvāpikṛtaṃ tathā ||</l>
		</lg>
		<lg>
		  <l>drāhyāyaṇīyalāṭīyakātyāyanakṛtāni ca |</l>
		</lg>
		<p>tatra sakalapratyakṣavadapratipādyakratuprayogopanibandhanādantarhitaviprakīrṇānumeyaprāyaśrutimūlasmṛtibandhanebhyo mahāneva kalpasūtrāṇāṃ viśeṣo 'stīti na tattadgatanyāyaṃ vyavasthāpya prāmāṇyāni vijñāyante |</p>
		<lg>
		  <l>aprāmāṇyaṃ smṛtīnāṃ ca yadaśabdatayoditam |</l>
		  <l>pūrvapakṣe na tadvaktuṃ kalpasūtreṣu śakyate ||</l>
		</lg>
		<lg>
		  <l>pratyakṣavedaśabdatvāttaduktā nāpaśabdatā |</l>
		</lg>
		<lg>
		  <l>na hyatyantānṛtaṃ vaktuṃ śakyate pūrvapakṣiṇā |</l>
		</lg>
		<p>smṛtyadhikaraṇe cāpramāṇatvaṃ mūlānupapattyā pūrvapakṣe 'bhidhāya siddhānte 'numitaśrutimūlatvena prāmāṇyaṃ sthāpitam | etāni ca na tatrodāhṛtāni pūrvapakṣahetvasaṃbhavāt | na caiṣā<pb n="230" break="no"/>miha prāmāṇyapratipādanam | atiriktaprāmāṇyāpavādapratipādanārhatvādadhikaraṇasya |</p>
		<lg>
		  <l>yadvā bhavatu nāmaiṣāṃ tasminnapi vicāraṇā |</l>
		  <l>teṣāṃ cātrāpi sarveṣāmiti prāmāṇyavāraṇā ||</l>
		</lg>
		<p>yadi dharmaṃ prati smṛtīnāṃ prāmāṇyamabhyupagamyate | tathā sati |</p>
		<lg>
		  <l>tāsāmapi hi vedatve tairvā tulyapramāṇatā |</l>
		  <l>svātantryācchakyate vaktuṃ na tu mūlānumānataḥ ||</l>
		</lg>
		<lg>
		  <l>yadvā prayogaśāstratvamaṅgānāmabhidhīyate |</l>
		  <l>vedatvaṃ vā ṣaḍaṅge 'pi vedatvasmṛtirasti hi ||</l>
		</lg>
		<p>‘mantrabrāhmaṇayorveda iti nāmadheyaṃ ṣaḍaṅgameke’ ityaṅgānyapi vedaśabdavācyāni smaryante |</p>
		<lg>
		  <l>tasmāttānyapi vedāṃ vā pramāṇāni svato 'tha vā |</l>
		  <l>pratibhāntīti kartavyamanyathā pratipādanam ||</l>
		</lg>
		<lg>
		  <l>yadvā śākyādiśāstrāṇāṃ smṛtiśāstratvavāraṇāt |</l>
		  <l>vedaśākhāsamānatvamāśaṅkyeha nivāryate ||</l>
		</lg>
		<p>śākyādayo 'pi hyevaṃ vadantyeva | yathā ‘utpādādvā tathāgatānāmanutpādādvā sthitaiveṣāṃ dharmanityatā’ iti |</p>
		<lg>
		  <l>tataśca vedavannityāste 'pi cedāgamā matāḥ |</l>
		  <l>codanālakṣaṇo dharmastadukto 'pi prasajyate ||</l>
		</lg>
		<lg>
		  <l>kāmaṃ na praviśedgrāmaṃ vārito daṇḍapāṇibhiḥ |</l>
		  <l>spaṣṭaṃ mahāpathenaiva saṃprati pravivikṣati ||</l>
		</lg>
		<p>evametāni catvāryapi vicārasthānānyekamārgapatitāni kalpasūtravicāreṇaiva gataprāyāṇi bhaviṣyantīti manvānena tadupanyāsamātrameva kriyate |</p>
		<lg>
		  <l>kā gatiḥ kalpasūtrāṇāmityasmin saṃśaye sati |</l>
		  <l>prayogaśāstrātāṃ tāvat prāha sma tyaktasaṃśayam ||</l>
		</lg>
		<lg>
		  <l>vedatvaṃ kalpasūtrāṇāṃ na moktavyaṃ manāgapi |</l>
		  <l>yadi vā vedatulyatvaṃ svatantrāṇāṃ pratīyatām ||</l>
		</lg>
		<lg>
		  <l>vedenaivābhyanujñātā dharme teṣāṃ pramāṇatā |</l>
		  <l>vedatvameva vā siddhaṃ saṃvādādipramāṇakam ||</l>
		</lg>
		<p>nanu ca pauruṣeyatvādeṣāmetadubhayamapyanupapannam |</p>
		<lg>
		  <l>naiteṣāṃ pauruṣeyatvaṃ bhaviṣyati hi vedavat |</l>
		  <l>māśakādisamākhyā hi proktatvātkāṭhakādivat ||</l>
		</lg>
		<p><pb n="231"/>yathaiva kaṭhādiproktāḥ śākhāḥ kāṭhakādisamākhyayā 'bhidhīyanta ityakṛtrimāḥ sthāpitāstathaiva vedasamāmnātamaśakādisamākhyātagranthaniyatā 'pi pratyetavyā | yathā sāmasūktānāmidamasyā ' 'rṣamidamasyeti satyāmapi tannimittāyāṃ samākhyāyāṃ na nityatvapratighātaḥ | evaṃ prakhyātarṣiprakalpasūtragranthānāmapi | tathā hi﻿—</p>
		<lg>
		  <l>na tāvadanṛṣiḥ kaścitsmaryate kalpasūtrakṛt |</l>
		  <l>kartṛtvaṃ yadṛṣīṇāṃ tu tatsarvaṃ mantrakṛtsamam ||</l>
		</lg>
		<p>yathā <hi rend="bold">śaiśavaṃ bhavati śiśurvā aṅgiraso mantrakṛtāṃ mantrakṛdāsīdityatra mantra</hi>kṛcchabdaḥ prayoktari prayukta evaṃ tasya tasya kalpasya sūtrasya vā prayoktārastatkāritvena vyapadekṣyante | brahmayajñavidhāne ca ‘evaṃ vidvān svādhyāyamadhīyīta’ ityuktvā tatprapañce ‘yadṛco 'dhīte yadyajūṃṣi yatsāmāni yadbrāhmaṇāni yaditihāsapurāṇāni yatkalpān’ iti tajjapyamānatvena vidhānādārṣatvameva vijñāyate | puruṣakṛtānāṃ japanimittadharmahetutvena nityavidhiviṣayatvāsaṃbhavāt | aruṇaparāśaraśākhābrāhmaṇasya ca kalparūpatvātsarvayājñikaiśca svaśākhādhītavyatiriktakalpasūtrakāropanyastapakṣatulyabalatvādhyavasānātkalvajamantrāṇāṃ cetarasamāmnāyādhītavatkratuviniyogāśrayaṇāt tulyatvam |</p>
		<lg>
		  <l>ārṣeyavacanaṃ nityaparyāyatvena gamyate |</l>
		  <l>ārṣeyatvaprasiddhiśca kalpasūtreṣvavasthitā ||</l>
		</lg>
		<p>lāṭadrāhyāyaṇasūtrakārābhyāmapi ca dṛḍhakalpaprāmāṇyāpekṣayedaṃ māśakamapekṣya ‘<hi rend="bold">tatpratyakṣavihitaṃ cā ' 'rṣakalpena tatrānumānaṃ na vidyate</hi>’ iti brāhmaṇavihitādapyārṣakalpavihitagarīyastvamaṅgīkṛtyoktam | kātyāyanena ca kṛtākṣaṇasūtrapraṇayanaprakrame 'bhihitaṃ yajñaviṣayabrāhmaṇagatastotravidhivākyaśeṣe yathā māśakaṃ tatprāmāṇyātkariṣyate na tannirapekṣaśuddhabrāhmaṇaprāmāṇyāditi | tathā ca prāyaṇīyāgniṣṭomasāmni yajñāyajñīyena saha vaikalpikaṃ jarābodhīyamagniṣṭomasāma kāryamiti pañcaviṃśabrāhmaṇe 'bhihitamapi māśakānuvṛttyā kātyāyanenā ' 'rbhavīyagāyatratṛtīyatvena jarāsāditi lakṣitam | ārbhavīyagāyatrīgatagāyatrānantarasāmno hi tena samiti saṃjñā kṛtā | tasmācca paratvena padaikadeśaprayogeṇa jarābodhīyamuktaṃ deśabdena ca jyautiṣṭomikāgriṣṭomasāmasaṃjñābhūtena yajñāyajñīyamevāgniṣṭomasāmatvena niyatam | yadi ca kalpādbrahmaṇamatiriktaṃ kātyāyano 'maṃsyata tataḥ pratyakṣabrāhmaṇadṛṣṭaṃ vikalpamevāvakṣyat |</p>
		<lg>
		  <l>bahuvedagatanyāyavivekajño yadabravīt |</l>
		  <l>kātyāyano na tadvācyamanyāyyamiti mādṛśaiḥ ||</l>
		</lg>
		<lg>
		  <pb n="232"/>
		  <l>ācāryavacanānāṃ ca prāmāṇyaṃ śrūyate śrutau |</l>
		  <l>aṅgānāṃ ca praṇetāra ācāryā ṛṣayo matāḥ ||</l>
		</lg>
		<lg>
		  <l>yathā ca sarvaśākhānāṃ saṃvādāttulyakalpatā |</l>
		  <l>tathaiva kalpasūtrāṇāmiti prāmāṇyatulyatā ||</l>
		</lg>
		<p>yānyapyapratyayitapuruṣavacanāni pramāṇāntarasaṃgatārthāni bhavanti tānyapi satyatvenāvadhāryante kimaṅga punaḥ satyavācāṃ vacanāni |</p>
		<lg>
		  <l>satyavācāṃ ca vākyāni vaidikaiḥ saṃgatāni ca |</l>
		  <l>jñātasatyāni tānyevaṃ ko 'nyathā kalpayiṣyati ||</l>
		</lg>
		<p>api ca﻿—</p>
		<lg>
		  <l>vedādṛte 'pi kurvanti kalpaiḥ karmāṇi yājñikāḥ |</l>
		  <l>na tu kalpairvinā kecinmantrabrāhmaṇamātrakāt ||</l>
		</lg>
		<p>tulyaṃ ca sāṃpradāyikaṃ svādhyāyādhyayanavidhivacanaṃ prāgdarśitaṃ kalpagrahaṇāt |</p>
		<lg>
		  <l>atha vā saṃpradātṝṇāmadhyetṝṇāṃ ca yādṛśaḥ |</l>
		  <l>mantrabrāhmaṇayoryatnaḥ kalpasūtreṣu tādṛśaḥ ||</l>
		</lg>
		<lg>
		  <l><note><p>vedakauśalajijñāsārthaṃ tattadvedabhāgacihanalekhyāni ghaṭikāyāṃ kumbhākhyāyāṃ nikṣipya tattadveda bhāgaparīkṣākāle tānyākṛṣya ākṛṣṭalekhyacihanitaṃ paṭhantyadhyetāro na yuñjata iti ghaṭikāmārgavartino 'nuyogāḥ iti |</p></note>anuyogeṣu vedānāṃ ghaṭikāmārgavṛttiṣu |</l>
		  <l>na kalpasūtrahīnānāṃ labhyate kṛtsnavedatā ||</l>
		</lg>
		<lg>
		  <l>tasmātkarmaprayogāṇāṃ śāstrametadatisphuṭam |</l>
		  <l>vedo vā vedatulyaṃ vā kalpasūtrādyasaṃśayam ||</l>
		</lg>
		<lg>
		  <l>etena dharmastrāṇāmaṅgānāṃ cāpi vedatā |</l>
		  <l>tattulyatā 'pi vā vācyā sarveṣāṃ sarvahetubhiḥ ||</l>
		</lg>
		<lg>
		  <l>dharmaśāstrapadaṃ yeṣu sarvakālaṃ prayujyate |</l>
		  <l>prayogaśāstratāṃ teṣāṃ vedajñaḥ ko hariṣyati ||</l>
		</lg>
		<lg>
		  <l>api cāṅgāni vedāśca dharmaśāstraṃ ca tulyavat |</l>
		  <l>vidyāsthānāni gaṇyante sarvadā vedavādibhiḥ ||</l>
		</lg>
		<p><pb n="233"/><hi rend="bold">kiṃ</hi> ca﻿—</p>
		<lg>
		  <l>karmaṇāṃ brāhmaṇoktānāṃ yathā mantrāḥ prakāśakāḥ |</l>
		  <l>aṣṭakāpārvaṇādīnāṃ dṛśyante te tathaiva hi ||</l>
		</lg>
		<lg>
		  <l>tathā 'vakīrṇiyāgādi kṛcchracāndrāyaṇādi vā |</l>
		  <l>vedamantraprakāśyaṃ satsvayaṃ kathamavaidikam ||</l>
		</lg>
		<lg>
		  <l>siddhavahniśikhatvādi yacca mantrairanūdyate |</l>
		  <l>caulopanayanaprāptaṃ tatsyātkathamavaidikam ||</l>
		</lg>
		<lg>
		  <l>evaṃ ca vedamūlatvaṃ kimeṣāmanumīyate |</l>
		  <l>saṃbhavatyeva vedatve nityatve cāpi tatsame ||</l>
		</lg>
		<lg>
		  <l>vedaṃ hi kalpayitvaibhyaḥ punastasyāpi nityatā |</l>
		  <l>vaktavyaiva varaṃ tena sā teṣvevāvadhāritā ||</l>
		</lg>
		<lg>
		  <l>siddhānāṃ nityataivaikā subodhā vedatā 'pi vā |</l>
		  <l>asaṃśayitavedārthaviṣayatvātprakalpyate ||</l>
		</lg>
		<lg>
		  <l>tasmādvarṣasahasre 'pi yasya na jñāyate 'vadhiḥ |</l>
		  <l>na tatkṛtakatāṃ labdhvā labhate nityamūlatām ||</l>
		</lg>
		<lg>
		  <l>yānyeva dharmaśāstrāṇāṃ mūlavākyāni manyase |</l>
		  <l>tānyevaitāni paṭhyanta ityetatkalpitaṃ varam ||</l>
		</lg>
		<lg>
		  <l>manvādibhiravaśyaṃ ca svagranthapratipādane |</l>
		  <l>tānyupanyasanīyāni śiṣyāṇāṃ vedavādinām ||</l>
		</lg>
		<lg>
		  <l>tena tānyeva tairebhyaḥ saṃprattānīti gamyate |</l>
		  <l>ke hi teṣūpalabdheṣu gṛhṇīyuḥ pratikañcukān ||</l>
		</lg>
		<lg>
		  <l>yathā ca dharmaśāstrāṇāṃ nādyatve pratikañcukāḥ |</l>
		  <l>grāhyāstathā purā 'pyāsanna vedapratikañcukāḥ ||</l>
		</lg>
		<lg>
		  <l>saṃpradāyavināśāccedbhītestadasamarpaṇam |</l>
		  <l>manvādiṣvanumīyeta svagranthākaraṇaṃ tathā ||</l>
		</lg>
		<lg>
		  <pb n="234"/>
		  <l>vedavākyārpaṇaṃ yeṣāṃ khaṇḍaśo nābhisaṃmatam |</l>
		  <l>svagranthakaraṇaṃ teṣāṃ vedasthāne kathaṃ bhavet ||</l>
		</lg>
		<lg>
		  <l>vedādeva ca vijñāto vedārthaḥ sādhayetphalam |</l>
		  <l>nānyasmātpuruṣagranthānmantrābhāsātsmṛto yathā ||</l>
		</lg>
		<lg>
		  <l>kṛtā manvādibhiryadvanna mantrapratikañcukāḥ |</l>
		  <l>na hyetena smṛtaṃ karma sidhyatītyavadhāraṇāt ||</l>
		</lg>
		<lg>
		  <l>tathaiva tairna kartavyā brāhmaṇapratikañcukāḥ |</l>
		  <l>nāvedavihitaṃ karma phalatīti hi niścitam ||</l>
		</lg>
		<lg>
		  <l>na caibhirbhinnadeśasthavedavākyasamuccayaḥ |</l>
		  <l>kṛta ityavagantavyamīdṛk granthāvadhāraṇāt ||</l>
		</lg>
		<lg>
		  <l>īdṛgevaṃ kramaścāyaṃ vedagrantha itīdṛśī |</l>
		  <l>yujyate hi matiḥ kartuṃ na mūlāntarakalpanā ||</l>
		</lg>
		<lg>
		  <l>tena prayogaśāstratvaṃ tadaivā ' 'patitaṃ balāt |</l>
		  <l>dharmaṃ pratyapramāṇatvaṃ yadaivaiṣāṃ na saṃmatam ||</l>
		</lg>
		<lg>
		  <l>codanālakṣaṇe dharme pūrvamevāvadhārite |</l>
		  <l>avedasya pramāṇatvaṃ brāhmaṇasyāpi neṣyate ||</l>
		</lg>
		<lg>
		  <l>tenaiṣāṃ dharmaśāstrāṇāṃ na vā dharmopayogitā |</l>
		  <l>vedatā vā 'bhyupetavyā gatirnāstyāntarālikī ||</l>
		</lg>
		<lg>
		  <l>vadanti dharmametāni codanāṃ gamayanti ca |</l>
		  <l>aśakyamīdṛśaṃ vaktuṃ yāvaduktapramāṇakaiḥ ||</l>
		</lg>
		<lg>
		  <l>uktamarthaṃ parityajya yadanuktaṃ pratīyate |</l>
		  <l>anuktena ca so 'pyartha iti kiṃ nopapadyate ||</l>
		</lg>
		<lg>
		  <l>tasmāddharmaprayogasya sākṣāduktasya tatsvayam |</l>
		  <l>pramāṇaṃ dharmaśāstraṃ syānna vedavyavadhānavataḥ (?) ||</l>
		</lg>
		<lg>
		  <l>śākyādinirmite dharmaśāstrābhāse nirākṛte |</l>
		  <l>dharmaprayogaśāstratvaṃ tasya vedamihocyate ||</l>
		</lg>
		<lg>
		  <l>yenaivākṛtakatvaṃ hi vedasya pratipādyate |</l>
		  <l>nyāyena tena śākyādigranthasyāpi bhaviṣyati ||</l>
		</lg>
		<lg>
		  <pb n="235"/>
		  <l>bodhakatvātpramāṇatvaṃ svatastasyāpi labhyate |</l>
		  <l>na ca saṃdihyate buddhirna viparyayate kvacit ||</l>
		</lg>
		<lg>
		  <l>akartṛkatayā nāpi kartṛdoṣeṇa duṣyati |</l>
		  <l>vedavadbuddhavākyādi kartṛsmaraṇavarjanāt ||</l>
		</lg>
		<lg>
		  <l>buddhavākyasamākhyā 'pi pravaktṛtvanibandhanā |</l>
		  <l>taddṛṣṭṛtvanimittā vā kāṭhakāṅgirasādivat ||</l>
		</lg>
		<lg>
		  <l>yāvadevoditaṃ kiṃcidvedaprāmāṇyasiddhaye |</l>
		  <l>tatsarvaṃ buddhavākyanāmatideśena gamyate ||</l>
		</lg>
		<lg>
		  <l>tena prayogaśāstratvaṃ yathā vedasya saṃmatam |</l>
		  <l>tathaiva buddhaśāstrādervaktuṃ mīmāṃsako 'rhati || iti || 11 ||</l>
		</lg>
	      </div> <!-- sūtra !-->
	      <div type="sūtra" n="12">
		<lg>
		  <l>evaṃ prāpte vadāmo 'tra tatrā<hi rend="bold">sanniyamāditi</hi> |</l>
		  <l>asannibandhanaṃ hyetatpūrvoktaṃ sarvamīkṣyate ||</l>
		</lg>
		<lg>
		  <l>ihaikā paramārthena buddhirartheṣu jāyate |</l>
		  <l>anyā bhrāntirajātā 'pi tvanyā jātā 'pi duṣyati ||</l>
		</lg>
		<lg>
		  <l>pareṇa saha keṣāṃcidvākovākyāni jalpatām |</l>
		  <l>yuktayaḥ prātibhāsikyo jāyante paravākyataḥ ||</l>
		</lg>
		<lg>
		  <l>svasaṃvedyaṃ ca siddhāntamātmīyamapi jānatām |</l>
		  <l>chāyāṃ tathā 'pi rakṣanto jalpanti pratiśabdakaiḥ ||</l>
		</lg>
		<lg>
		  <l>yathā mīmāṃsakatrastāḥ śākyavaiśeṣikādayaḥ |</l>
		  <l>nitya evā ' 'gamo 'smākamityāhuḥ śūnyacetanam ||</l>
		</lg>
		<lg>
		  <l>pradveṣādvedapūrvatvamanicchantaḥ kathaṃcana |</l>
		  <l>tanmātre 'pi ca bhūyiṣṭhāmicchantaḥ satyavāditām ||</l>
		</lg>
		<lg>
		  <l>bhūyasāṃ vedabāhyatvādbuddhādivacasāmamī |</l>
		  <l>ahiṃsādyapyatatpūrvamityāhustarkamāninaḥ ||</l>
		</lg>
		<lg>
		  <l>tataśca pauruṣeyatvādaprāmāṇyamatīndriye |</l>
		  <l>prāguktairvedanityatvavāgābhāsairvimohyate ||</l>
		</lg>
		<p><pb n="236"/>yādṛśatādṛśamīmāṃsakairapyatīndriyaviṣayapuruṣavacanaprāmāṇyanirākaraṇādapauruṣeyatvādhyavasāyanirākṛtakāraṇadoṣāśaṅkanirapavādaprāmāṇyasiddhiṃ pratihantumaśakyāṃ manyamānā niruttarībhūtā bālānukaraṇavākyasadṛśaiḥ svavākyairvyavalikhyamānahṛdayāḥ santo 'pi prakṣīṇakuhetuvacanajālāḥ kanyāvaraṇārthāgatamūrkhavaragotrapraśnottaravat |</p>
		<lg>
		  <l>yadeva bhavatāṃ gotraṃ tadasmākamapītivat |</l>
		  <l>āhuḥ svāgamanityatvaṃ paravākyānukāriṇaḥ ||</l>
		</lg>
		<lg>
		  <l>asmadīyamidaṃ vākyaṃ bhavatāmiti coditāḥ |</l>
		  <l>jalpantyasmākamevaitacchrutvā mīmāṃsakairhṛtam ||</l>
		</lg>
		<lg>
		  <l>tyaktalajjaṃ bruvāṇo hi vācoyuktimanarthikām |</l>
		  <l>kurvan parātisaṃdhānamaśrāntaḥ ko 'vasīdati ||</l>
		</lg>
		<lg>
		  <l>tatra śākyaiḥ prasiddhā 'pi sarvakṣaṇikavāditā |</l>
		  <l>tyajyate vedasiddhāntājjalpadbhirnityamāgamam ||</l>
		</lg>
		<lg>
		  <l>dharmastenopadiṣṭo 'yamanityaṃ sarvasaṃskṛtam |</l>
		  <l>kṣaṇikāḥ sarvasaṃskārā asthirāṇāṃ kutaḥ kriyā ||</l>
		</lg>
		<lg>
		  <l>buddhibodhyaṃ trayādanyatsaṃskṛte kṣaṇikaṃ ca tat |</l>
		</lg>
		<p>tathā śabde 'pi buddherniyamānnābhivyaktirdvedhā 'pi doṣādityevamādibhiḥ sarvadā padārthasaṃbandhānityatvapratipādanāttadviparītamāgamanityatvamabhyupagamyamānaṃ lokopahāsāspadamātrameva bhavet |</p>
		<p>tathā hi﻿—</p>
		<lg>
		  <l>yastantūnanupādāya turīmātraparigrahāt |</l>
		  <l>paṭaṃ kartuṃ samīheta sa hanyādvyoma muṣṭibhiḥ ||</l>
		</lg>
		<lg>
		  <l>yāvadāgamanityatvaveśmadārūpakalpite |</l>
		  <l>hetvābhāsāgninirdagdhe tasmiṃstadveśma duṣkaram ||</l>
		</lg>
		<p>vyavahāranityatāśabdaśca kriyānityatvaparyāyaḥ tadyasya śabdārthasaṃbandhānāmanityatvaṃ tasya tadāśrayavyavahāranityatvaṃ kimādhāraṃ bhaviṣyatītyatiduḥsaṃpādam |</p>
		<lg>
		  <l>na ca śabdārthasaṃbandhakūṭasthatvamanicchatām |</l>
		  <l>nityatā vyavahārasya nirādhārā 'vakalpate ||</l>
		</lg>
		<lg>
		  <l>śabdādiṣu vinaśyatsu vyavahāraḥ kva vartatām |</l>
		  <l>sthitaiṣāṃ dharmatetyetadarthaśūnyamato vacaḥ ||</l>
		</lg>
		<lg>
		  <l>eṣetyapi na nirdeṣṭuṃ śakyā kṣaṇavināśinī |</l>
		  <l>kimuta sthitayā sākaṃ eṣetyasyaikavākyatā ||</l>
		</lg>
		<p><pb n="237"/>tenānityaśabdavādināmāgamanityatvānupapatteratīndriyaviṣayasya ca vākyasya prayogaśāstratvābhāvānnāsanniyamādityucyate |</p>
		<lg>
		  <l>asādhuśabdabhūyiṣṭhāḥ śākyajaināgamādayaḥ |</l>
		  <l>asannibandhanatvācca śāstratvaṃ na pratīyate ||</l>
		</lg>
		<p>māgadhadākṣiṇātyatadapabhraṃśaprāyāsādhuśabdanibandhanā hi te | <note><p>mamāpi bhikṣavaḥ karma vartata evā ' 'śarīrapātāt |</p></note>mama vihi bhikkhave kammavacca isī save | <note><p>tathā, utkṣipte loṣṭe utkṣepe 'sti kāraṇaṃ patane nāsti kāraṇam |</p></note>tathā ukakhitte loḍammi uvve atthi kāraṇam | paḍaṇe ṇatthi kāraṇam | <note><p>astyudbhave kāraṇāmime saṃskṛtā dharmāḥ saṃbhavanti sakāraṇā akāraṇā vinaśyanti | utpattimanukāraṇamapekṣante |</p></note>aṇubhave kāraṇaṃ ime saṃkaḍādharmmā saṃbhavanti sakāraṇā akāraṇā viṇasanti | aṇupyattikāraṇamityevamādayaḥ |</p>
		<lg>
		  <l>tataścāsatyaśabdeṣu kutasteṣvarthasatyatā |</l>
		  <l>dṛṣṭāpabhraṣṭarūpeṣu kathaṃ vā syādanāditā ||</l>
		</lg>
		<p>vedeṣu hi tāvadeva padavākyasaṃghātātmakatvādihetvābhāsaiḥ kṛtakatvabhrāntirbhavati |</p>
		<lg>
		  <l>yā tadbahiravasthānādvedarūpaṃ na dṛśyate |</l>
		  <l>ṛksāmādisvarūpe tu dṛṣṭe bhrāntirnivartate ||</l>
		</lg>
		<lg>
		  <l>ādimātramapi śrutvā vedānāṃ pauruṣeyatā |</l>
		  <l>na śakyā 'dhyavasātuṃ hi manāgapi sacetanaiḥ ||</l>
		</lg>
		<lg>
		  <l>dṛṣṭārthavyavahāreṣu vākyairlokānusāribhiḥ |</l>
		  <l>padaiśca tadvidhaireva narāḥ kākhyāni kurvate ||</l>
		</lg>
		<lg>
		  <l>prapāṭhakacatuḥṣaṣṭiniyatasvarakaiḥ padaiḥ |</l>
		  <l>lokeṣvapyaśrutaprāyaiṛgvedaṃ kaḥ kariṣyati ||</l>
		</lg>
		<lg>
		  <l>agnimīḷe purohitaṃ yajñasya devamṛtvijam |</l>
		  <l>hotāraṃ ratnadhātamamityetannṛvacaḥ katham ||</l>
		</lg>
		<lg>
		  <l>kimālocya kva vā dṛṣṭavā vokpraticchandamīdṛśam |</l>
		  <l>racayetpuruṣo vākyaṃ kiṃ coddiśya prayojanam ||</l>
		</lg>
		<lg>
		  <l>agneḥ purohitvaṃ ca kva dṛṣṭaṃ yena kīrtyate |</l>
		  <l>īḷeśabdaprayogaśca kva dṛṣṭastotragocaraḥ ||</l>
		</lg>
		<lg>
		  <l>devatvaṃ cāsya yajñasya vihitaṃ kvopalakṣitam |</l>
		  <l>vidhinaiva hi devatvaṃ pratikarmāvadhāryate ||</l>
		</lg>
		<lg>
		  <l>na jātyā devatātvaṃ hi kvacidasti vyavasthitam |</l><pb n="238"/>
		  <l>hotṛtvamapi yattasya devatāhvānahetukam ||</l>
		</lg>
		<lg>
		  <l>ratnadhāyitamatvaṃ ca tannarairjñāyate katham |</l>
		  <l>avijñātaguṇānāṃ ca kalpate stavanaṃ na tu ||</l>
		</lg>
		<lg>
		  <l>svatantro veda evaitatkevalo vaktumarhati |</l>
		  <l>iṣe tvetyayamaṣyarthaḥ puruṣeṇocyatāṃ katham ||</l>
		</lg>
		<lg>
		  <l>śākhācchedopayogaśca puṃbhirutprekṣyatāṃ kutaḥ |</l>
		  <l>evamūrjetyayaṃ mantraḥ kena śākhānumārjane ||</l>
		</lg>
		<lg>
		  <l>vaktuṃ śakyo niyoktuṃ vā buddhipūrvakakāriṇām |</l>
		  <l>vāyavaḥ sthetyayaṃ mantro vatsāpākaraṇaṃ prati ||</l>
		</lg>
		<lg>
		  <l>ekaśo viniyoktavya iti kaḥ kathayiṣyati |</l>
		</lg>
		<p>vāyuśabdena bahuvacanāntena māturviyojyamāna ekaiko vatso 'bhidhīyata iti naitadbuddhipūrvakāriṇā cintituṃ śakyam |</p>
		<lg>
		  <l>sāmavede yadognāīprabhṛtīnāṃ prayujyate |</l>
		  <l>rūpaṃ tatrāpi pauṃsnattve nābhiprāyo 'sti kaścana ||</l>
		</lg>
		<p>ko nāma buddhipūrvakārī puruṣo 'rthābhidhānaparāṇāmṛgakṣarāṇāṃ lokavyākaraṇādiṣvanavagata pūrvamagna ityasya padasyākāramokāreṇa plutena vikuryāt |</p>
		<lg>
		  <l>tathā vītaya ityasminnīkārasyāpi vikriyām |</l>
		  <l>taśabdasya ca tośabdaṃ yeśabdasyāpi rūpatām ||</l>
		</lg>
		<lg>
		  <l>ko mụ̄dho buddhipūrvo vā niyamātkalpayiṣyati |</l>
		  <l>tena vedasvatantratvaṃ rūpādevāvagamyate ||</l>
		</lg>
		<lg>
		  <l>kiṃcideva tu tadvākyaṃ sadṛśaṃ laukikena yat |</l>
		  <l>tatrāpi cchāndasī mudrā dṛśyate sūkṣmadarśibhiḥ ||</l>
		</lg>
		<p>evaṃ ca yadādhyetāro 'dhyāpayitāraḥ pārśvasthā vā vedapadavākyatadartharūpāṇyālocayanti tadā svasaṃvedyamevāpauruṣeyatvamadhyavasyanti |</p>
		<p>tāvatā tu bāhyatārkikāṇāṃ pratītibhāvanā notpadyata iti tattatpratipādanakṣamavedotthāpitanyāyopanibandhanānmīmāṃsakaiḥ kevalaṃ yaśa eva pītam |</p>
		<p>śākyādigrantheṣu punaryadapi kiṃcitsādhuśabdābhiprāyeṇāvinaṣṭabuddhayā prayuktaṃ tatrāpi prajñaptivijñaptipaśyatātiṣṭhatādiprāyaprayogātkiṃcidevāviplutaṃ labhyate |</p>
		<p><pb n="239"/>kimuta yāni prasiddhāpabhraṣṭadeśabhāṣābhyo 'pyapabhraṣṭatarāṇi bhikkhave ityevamādīni dvitīyābahuvacanasthāne hyekārāntaṃ prākṛtaṃ padaṃ dṛṣṭaṃ na prathamābahuvacane saṃbodhane 'pi | saṃskṛtaśabdasthāne ca kakāradvayasaṃyogo 'nusvāralopaḥ, ṛvarṇākārāpattimātrameva prākṛtāpabhraṃśeṣu dṛṣṭaṃ na ḍakārāpattirapi | so 'yaṃ saṃskṛtā dharmā ityasya sarvakālaṃ svayameva pratiṣiddho 'pi vināśaḥ kṛta ityasādhuśabdanibandhanatvādityantena hetunā vedatvākṛtakaśāstrāntaraśaṅkānivṛttiḥ | yāvāṃścākṛtako vinaṣṭaḥ śabdarāśistasya vyākaraṇamevaikamupalakṣaṇaṃ tadupalakṣitarūpāṇi ca |</p>
		<lg>
		  <l>vede yathopalabhyante naivaṃ śākyādibhāṣite |</l>
		  <l>prayoganiyamābhāvādato 'pyasya na śāstratā ||</l>
		</lg>
		<p>asanniyamāditi ca vyākaraṇoktaniyamābhāvādityarthaḥ |</p>
		<p>kṣaṇikatvanirākṛtanityatvasiddhānityatvātyantāvidyamānagranthaniyamābhyupagamābhiprāyeṇa vā 'sanniyamādityuktam |</p>
		<p>asatāṃ vā kṣaṇabhaṅgaśūnyavādānātmakatvādīnāmasaddhetubhirvā pratipādananiyamāttadekakartṛkadharmavacanānāmapyaprāmāṇyam |</p>
		<lg>
		  <l>kartṛsmaraṇadāṛdhyācca naiṣāmakṛtatā matā |</l>
		  <l>tenākṛtakagamye 'rthe svātantryānna pramāṇatā ||</l>
		</lg>
		<lg>
		  <l>evaṃ samastavedāṅgadharmaśāstreṣvapīdṛśāt |</l>
		  <l>kartṛsmṛtidṛ̣dhimnaḥ syānna svātantryeṇa śāstratā ||</l>
		</lg>
		<lg>
		  <l>anena kalpasūtrāṇāṃ pratyākhyātā svatantratā |</l>
		  <l>kartṛsmṛtyā dṛḍhaṃ jñātā teṣāmapyasatāṃ kriyā ||</l>
		</lg>
		<lg>
		  <l>yena nyāyena vedānāṃ sādhitā 'nāditā purā |</l>
		  <l>dṛḍhakartṛsmṛtestasya kalpasūtreṣu bādhanam ||</l>
		</lg>
		<p>yathaiva hi kalpasūtragranthānitarāṅgasmṛtinibandhanāni cādhyetradhyāpayitāraḥ smaranti tathā ' 'śvalāyanabaudhāyanāpastambakātyāyaprabhṛtīn granthakāratvena |</p>
		<lg>
		  <l>tataśca prāgavasthāyāmasatāmeva bandhanāt |</l>
		  <l>kutaḥ prayogaśāstratvaṃ vedavadvedataiva vā ||</l>
		</lg>
		<p>na caiṣāṃ samākhyāmātrabalādeva kartṛtvamucyate | yenā ' 'khyā pravacanādityuttaramucyate puruṣaparamparayaiva hi smṛteṣu kartṛṣu samākhyā 'bhyuccayahetutvena jñāyate tathā ca kaṭhādicaraṇairanādibhiḥ procyamānānāmanādivedaśākhānāmanādisamākhyāsaṃbhavo naivaṃ nityāvasthitamā<pb n="240" break="no"/>śakādigotracaraṇapravacananimittasamākhyopapattiḥ | māśakabaudhāyanāpastambādiśabdā hyādimadekadravyopadeśina iti na tebhyaḥ prakṛtibhūtebhyo 'nādigranthaviṣayasamākhyāvyutpādanasaṃbhavaḥ | ataśca māśakādisamākhyā 'pyavidyamānagranthaniyamanādeva pravṛttetyapi hetvarthayojanā | vedarūpaniyamāvidyamānatvāditi vā 'tra hetuvyākhyā | <hi rend="bold">kāmaṃ tu vedāṅgānītya</hi>nadhyāyaniyamābhāvāditi vā yojyam | yattu bhāṣyakāreṇa <hi rend="bold">svarābhāvādityaniyamārthaṃ</hi> vyākhyānaṃ kṛtam |</p>
		<lg>
		  <l>tanmantreṣvapyavedatvaṃ kalpādhīteṣu sādhayet |</l>
		  <l>tathā gṛhyopadiṣṭeṣu cchāndogyabrāhmaṇeṣu ca ||</l>
		</lg>
		<lg>
		  <l>brāhmaṇāni hi yānyaṣṭau sarahasyānyadhīyate |</l>
		  <l>chandogāsteṣu sarveṣu na kaścinniyatasvaraḥ ||</l>
		</lg>
		<lg>
		  <l>tena teṣvapyavedatvaṃ svarābhāvātprasajyate |</l>
		  <l>tasmāduktasvasaṃvedyarūpābhāvo 'trakāraṇam ||</l>
		</lg>
		<lg>
		  <l>svaro 'pi tvasti rūpāśe natvasāveva kevalaḥ || 12 ||</l>
		</lg>
	      </div> <!-- sūtra !--> 
	      <div type="sūtra" n="13">
		<lg>
		  <l>ataśca vākyaśeṣo 'pi tasminnevopayujyate |</l>
		  <l>bahavo vākyaśeṣā hi yeṣāṃ lokeṣvasaṃbhavaḥ ||</l>
		</lg>
		<lg>
		  <l>abuddhipūrvatāsiddhistena vedasya tairapi |</l>
		</lg>
		<p>bṛhaspatirvai devānāmudagāyadindro vṛtramahanatprajāpatirvapāmātmana udakhidat | gāvo vā etatsatramāsata tāsāṃ daśasu māssu śṛṅgāṇyajāyantetyādayaḥ kathamiva buddhipūrvakāriṇā 'rthavādāḥ praṇīyeran |</p>
		<lg>
		  <l>nityatve sati yeṣāṃ hi kleśena vidhiyojanā |</l>
		  <l>tān kṛtvā 'dhyāpayan kartā susamatvaṃ vyajejjaḍaiḥ ||</l>
		</lg>
		<p>na ca tādṛśavākyaśeṣamudrā 'pi kalpasūtrādigrantheṣu kācidasti yadbalenākṛtakatvameṣāmavasīyeta |</p>
		<lg>
		  <l>vidhiśūnyatayā caiṣāṃ vihitā ' 'khyātarūpatā |</l>
		  <l>gamyate na tvapūrvārthapratipādanaśaktatā ||</l>
		</lg>
		<lg>
		  <pb n="241"/>
		  <l>vartamānāpadeśo 'pi tvarthavādaprarocitaḥ |</l>
		  <l>vidhitvaṃ labhate 'nyatra kalpasūtreṣu nāsti saḥ ||</l>
		</lg>
		<lg>
		  <l>pañcamena lakāreṇa vidhiryaśchandasi smṛtaḥ |</l>
		  <l>mantrabrāhmaṇabhinnatvātso 'pyeteṣu na yujyate ||</l>
		</lg>
		<p>yadyapi ṣaḍaṅgameka ityanena kalpasūtrāṇāṃ vedatvaṃ bhavet |</p>
		<lg>
		  <l>tathā 'pi tarkavatteṣāṃ chandastvaṃ nopapadyate |</l>
		  <l>mantrabrāhmaṇayoreva cchāndasā vidhayaḥ sthitāḥ ||</l>
		</lg>
		<p><hi rend="bold">yathaiva <note><p>vidhiḥ﻿—brāhmaṇam | vidheyo﻿—mantraḥ | tarko﻿—mīmāṃseti darśanārthaḥ |</p></note>‘vidhirvidheyastarkaśca veda</hi>’ ityetasmindarśane sati samastavaidikatarkopasaṃhārātmikā mīmāṃsā 'pi vedaśabdavācyā bhavati natvamantrabrāhmaṇarūpatvācchandonibandhanāni kāryāṇi labhate tathā kalpasūtrāṇyapīti vidhiparyāyaprayogaśāstratvābhāvaḥ |</p>
		<lg>
		  <l>itihāsapurāṇābhyāṃ sā tvanaikāntikī smṛtā |</l>
		  <l>yā tveṣāṃ brahmayajñe 'pi vidhānānnityatoditā ||</l>
		</lg>
		<lg>
		  <l>itihāsapurāṇāni kalpāniti hi sā śrutiḥ |</l>
		  <l>tasmātkṛtrimamapyatra vidyāsthānaṃ grahīpyate ||</l>
		</lg>
		<p>vedārthopasaṃhārasya kalpasūtrānapekṣaiḥ kartumaśakyatvādavaśyaṃ ca yāvadvedaṃ yāvatkarmaprayogaṃ ca kriyamāṇairapi vidyāsthānāśūnyatārthaṃ kairapi kalpasūtrairbhavitavyam |</p>
		<lg>
		  <l>vedārthakalpanātkalpo nityayaivā ' 'khyayocyate |</l>
		  <l>jape ca nityakartavye nityameva vidhīyate ||</l>
		</lg>
		<lg>
		  <l>karmābhyāsābhisaṃdhānaṃ vidhyarthaścātra gamyate |</l>
		  <l>sa cārtho nitya eveti nā ' 'patedgranthanityatā ||</l>
		</lg>
		<lg>
		  <l>yaḥ punarvedasaṃvādaḥ sa tatpūrvatayeṣyate |</l>
		  <l>tadarthānugamāccaiṣāṃ na svatantrapramāṇatā ||</l>
		</lg>
		<lg>
		  <l>vedaśabdābhidheyatvaṃ naiṣāmadhyetṛṣu sthitam |</l>
		  <l>ṣaḍaṅgameka ityetanna ca siddhāntabhāṣitam ||</l>
		</lg>
		<lg>
		  <l>saṃvādatvānuvādatvamekasyaikāntaniścitam |</l>
		  <l>aikāntikavidhitvācca brāhmaṇe tanna yujyate ||</l>
		</lg>
		<lg>
		  <l>kalpādāvanuvādatvamāpannaṃ pariśeṣataḥ |</l>
		  <l>na ca śākhāntaranyāyastulyādhyetṛkaṃtāvaśāt ||</l>
		</lg>
		<lg>
		  <pb n="242"/>
		  <l>sarvaśākhāvidhitvaṃ hi siddhamadhyetṛbhedataḥ |</l>
		  <l>pratiśākhaṃ tu ye kalpāstadarthapratipādakāḥ ||</l>
		</lg>
		<lg>
		  <l>samānādhyetṛkatvātte na kadācidvidhikṣamāḥ |</l>
		  <l>vivṛṇvantaśca dṛśyante hetubhirbrāhmaṇotthitaiḥ ||</l>
		</lg>
		<lg>
		  <l>kalpakārāstato 'pyeṣāṃ naiva brāhmaṇatulyatā |</l>
		  <l>anyārthairbrāhmaṇaiścānyāñjñāpayantyarthanirṇayān ||</l>
		</lg>
		<lg>
		  <l>tasmādapi svatantratvaṃ kalpānāṃ nopapadyate |</l>
		  <l>arthaikatvena keṣāṃcidakṣarāṇāṃ ca sāmyataḥ ||</l>
		</lg>
		<lg>
		  <l>sādṛśyādbrāhmaṇabhrāntirjātaivamapanīyate |</l>
		  <l>ācāryavacasāṃ yacca pramāṇatvaṃ śrutau śrutam ||</l>
		</lg>
		<lg>
		  <l>śrutisāmānyamātratvāttasyāpyanyārthatoditā |</l>
		  <l>vyācakṣāṇasya vedārthānvedāṃśca vadataḥ svayam ||</l>
		</lg>
		<lg>
		  <l>śiṣyānpratyāptabhāvātsyādācāryoktipramāṇatā |</l>
		</lg>
		<p>ācāryaśabdasyārtho manvādibhirevaṃ vyākhyātaḥ |</p>
		<lg>
		  <l>upanīya tu yaḥ śiṣyaṃ vedamadhyāpayeddvijaḥ |</l>
		  <l>sāṅgaṃ ca sarahasyaṃ ca tamācāryaṃ pracakṣate || iti |</l>
		</lg>
		<p>vedasaṃpradānakāle ca śiṣyāstadvacaḥsu kathaṃ nāma śraddadhīrannityevamarthamācāryavacanaṃ pramāṇamityuktaṃ na kalpasūtrakāravacanaviṣayam |</p>
		<lg>
		  <l>na ca puṃvacanaṃ sarvaṃ satyatvenāgamyate |</l>
		  <l>vāgiha śrūṃyate yasmātprāyādanṛtavādinī ||</l>
		</lg>
		<p>tathā 'nyatrāpyuktam | ‘tasmāddvayaṃ vācā vadati satyaṃ cānṛtaṃ ca pāppanā hyeṣā viddheti' || 13 ||</p>
	      </div> <!-- sūtra !-->
	      <div type="sūtra" n="14">
		<lg>
		  <l>vedādevānṛtatvaṃ ca tadvācāmavagamyate |</l>
		  <l>visaṃvādo hi bhūyiṣṭhastannyāyena ca dṛśyate ||</l>
		</lg>
		<lg>
		  <pb n="243"/>
		  <l>sarvatra ca prayuktatvādityanena nidarśyate |</l>
		  <l>saṃnidhānācca śāstrasya visaṃvādaḥ sphuṭaḥ sphuṭaḥ ||</l>
		</lg>
		<p>tatra yadvṛttikāreṇodāharaṇaṃ pārvaṇasthālīpākaviṣayagṛhyakāravacanaśravaṇāddarśapūrṇamāsacarakakalpasūtrakāravacanādhyāropeṇa dattaṃ tadatyantādhyāropābhibhavābhiprāyaprayuktamityanādṛtam | gṛhyakāravacanaṃ hyetadakṣatahome tāvadā<hi rend="bold">sāyamāhuteḥ prātarāhutirnāṃtyeti | āprātarāhuteḥ sāyamāhutiri</hi>tyataśca yathaivetadagnihotraviṣayatvena na kalpyate tathaivaitadapi <hi rend="bold">āpaurṇamāsyā amāvāsyā nātyeti</hi> | ā '<hi rend="bold">māvāsyāyāḥ paurṇamāsī</hi>tyetadapi darśapūrṇamāsaviṣayaṃ na kalpanīyamiti | tasmādanyadudāhāryam || 14 ||</p>
	      </div> <!-- sūtra !-->
	      <trailer>iti kalpasūtrādhikaraṇam || 6 ||</trailer>
	    </div> <!-- adhikaraṇa !-->
	    <div type="adhikaraṇa" n="7">
	      <head type="toc">holākādhikaraṇam</head>
	      <div type="sūtra" n="15">
		<lg>
		  <l>deśadharmānudāhṛtya saṃpratyetadvicāryate ||</l>
		</lg>
		<lg>
		  <l>kiṃ vyavasthitamūlāste kiṃ vaiṣāṃ sarvadharmatā |</l>
		  <l>vidhyarthapratiṣedhārthāḥ kriyāvarjanacihnitāḥ ||</l>
		</lg>
		<lg>
		  <l>iha sarva udāhāryā vicāryāśca vibhāgaśaḥ |</l>
		  <l>prācyā yānanutiṣṭhanti varjayanti ca sādhavaḥ ||</l>
		</lg>
		<lg>
		  <l>teṣāmevopadiṣṭāste sarveṣāṃ veti cintyate |</l>
		  <l>evaṃ ye dākṣiṇātyānāṃ pratīcyānāṃ ca kecana ||</l>
		</lg>
		<lg>
		  <l>udīcyānāṃ tathā ' 'cārā vicāryāḥ sarva eva te |</l>
		  <l>ādyaṃ sūtradvayaṃ yāvadidamapyatra cintyatām ||</l>
		</lg>
		<lg>
		  <l>gṛhyagautama sūtrādivyavasthāsarvagāmite ||</l>
		</lg>
		<p>purāṇamānavetihāsavyatiriktagautamavasiṣṭhaśaṅkhalikhitahārītāpastambabaudhāyanādipraṇīta<pb n="244" break="no"/>dharmaśāstrāṇāṃ gṛhyagranthānāṃ ca prātiśākhyalakṣaṇavatpraticaraṇaṃ pāṭhavyavasthopalabhyate | tadyathā gautamīyagobhilīye chandogaireva ca parigṛhīte | vāsiṣṭhaṃ bahvṛcaireva śaṅkhalikhitoktaṃ ca vājasaneyibhiḥ | āpastambīyabaudhāyanīye taittirīyaireva pratipanne ityevaṃ tatra tatra gṛhyavyavasthābhyupagamādi darśayitvā vicārayitavyam | kiṃ tāni teṣāmeva pramāṇānyuta sarvāṇi sarveṣāmiti |</p>
		<lg>
		  <l>kiṃ tāvatpratipattavyaṃ vyavasthaiveti pāṭhataḥ |</l>
		  <l>na hyanyatra sthitālliṅgālliṅgyanyatrānumīyate ||</l>
		</lg>
		<p>anumīyate 'nenetyanumānaṃ liṅgamevocyate |</p>
		<lg>
		  <l>tacca vyavasthitaṃ dṛṣṭavā liṅgī tatraiva gamyatām |</l>
		  <l>vidhirvā pratiṣedho vā na hi so 'nyatra liṅgayate ||</l>
		</lg>
		<p>tatra granthātmakādācārātmakādvā liṅgalliṅginau vidhipratiṣedhāvanumīyamānau tadviṣayāvevānumātuṃ śakyete nānyagatau | kutaḥ﻿—</p>
		<lg>
		  <l>anyaveśmasthitāddhūmānna veśmāntaramagnimat |</l>
		  <l>pramīyate na cādṛṣṭadhūmairiti hi niścitam ||</l>
		</lg>
		<lg>
		  <l>yathopanayanaṃ yeṣāmādhānaṃ ca vidhīyate |</l>
		  <l>teṣāmevāgnihotrādividhirapyavagamyate ||</l>
		</lg>
		<lg>
		  <l>yathā ca jātitadbhedakuladharmā vyavasthitāḥ |</l>
		  <l>tathaiva deśadharmādivyavasthā 'pi bhaviṣyati ||</l>
		</lg>
		<lg>
		  <l>yadi syātsarvagāmitvaṃ vidhānapratiṣedhayoḥ |</l>
		  <l>ācāro 'pi tathaiva syādvyavasthāhetvasaṃbhavāt ||</l>
		</lg>
		<p>sarvaviṣayaśāstrapraṇīto hyācāraḥ sarvadeśagataśaktimatpuruṣairagnihotravadevānuṣṭhīyeta |</p>
		<lg>
		  <l>yastu taṃ viniyogena kurute tadvyavasthitam |</l>
		  <l>tena nūnaṃ śrutiḥ kā 'pi teṣāmevaṃ vidhāyikā ||</l>
		</lg>
		<lg>
		  <l>anyathānupapattyā ca śrutiratra pratīyate |</l>
		  <l>tanmātrānupapattyā ca sā tatraivāvadhāryate ||</l>
		</lg>
		<p>yasmādayaṃ deśācāro 'yaṃ vā gṛhyādigrantho 'nyathā nopapadyate yadi śrutimūlakatvaṃ nāstītyanayopapattyā mūlakalpanā tasmādvyavasthitaviṣayaiva sā 'dhyavasātavyā | tathā coktam | yadi ca heturavatiṣṭheta nirdeśāditi |</p>
		<lg>
		  <pb n="245"/>
		  <l>yadyannakaraṇaṃ hetuḥ śūrpahome vidhīyate |</l>
		  <l><hi rend="bold">tanmātragatamevāsau dṛṣṭāntamapi kalpayet</hi> ||</l>
		</lg>
		<lg>
		  <l>yadannakaraṇaṃ śūrpaṃ tena tenaiva hūyate |</l>
		  <l>tataścātiprasaṅgaḥ syānna darvipiṭharādiṣu ||</l>
		</lg>
		<lg>
		  <l>eṃva vyavasthitān dṛṣṭavā deśācārān samaṃtataḥ |</l>
		  <l>tanmātraviṣayā yuktā tanmūlaśrutikalpanā ||</l>
		</lg>
		<lg>
		  <l><hi rend="bold">anumānavyasthānā</hi>ddeśādiniyamādataḥ |</l>
		  <l><hi rend="bold">tatsaṃyuktaṃ pramāṇaṃ syā</hi>dyadvākyamanumīyate || 15 ||</l>
		</lg>
		<lg>
		  <l><hi rend="bold">api vā sarvadharmaḥ syā</hi>dityatrottaramucyate |</l>
		  <l><hi rend="bold">tannyāyatvādvidhānasya</hi> śaktamātrādhikāriṇaḥ ||</l>
		</lg>
		<p>iha smṛtīrācārāṃścopalabhya mūlaśrutiṣvanumīyamānāsu kāraṇānuvidhāyikāryanyāyenāvaśyamupalabhyamānakāryānurūpakāraṇānumānairbhavitavyamiti bhāvanānāma<hi rend="bold">viśe</hi>ṣavyavacchinnayāgadānahomopavāsādidhātvarthaviśeṣasvargādiphalakāraketikartavyatākdhiyastāvadanumātavyāḥ | evaṃ varjanīyeṣvapi dehendriyamanodvāravyavahāreṣu pratiṣedhyakriyākārakaṃ narakādyaniṣṭaphalapratiṣedhakaśabdānumānamavaśyaṃbhāvi tāvatā ca yogyatvamātra viṣayatvānna digdeśaparicchinnakartṛviśeṣādhikāraniyatapratipattilābhaḥ | kutaḥ﻿—</p>
		<lg>
		  <l>tridhaiva jñāyate kartā viśeṣeṇa pratikriyam |</l>
		  <l>yogyatvāpratiṣiddhatvaviśeṣopapadānvayaiḥ ||</l>
		</lg>
		<p>tadiha vihitānuṣṭhānayogyatā tāvatsamastāryāvartanivāsivarṇāśramāṇāmandhabadhirajaḍabhūkādivarjamaviśiṣṭā | varjanīyayogyatvamapi yathopalabhyamānaṃ dvitricaturvarṇāśramamātrasaṃbaddhaṃ vā tadamyadhikadarśanānumitasamastamlecchādiviṣayaṃ vā vijñāyate |</p>
		<lg>
		  <l>na tvatropapadaṃ kiṃcidyathācārānusāri yat |</l>
		  <l>anumīyeta deśasthadṛṣṭakartṛviśeṣaṇam ||</l>
		</lg>
		<lg>
		  <l>ye 'pi ca pratiṣidhyerandeśāntaranivāsinaḥ |</l>
		  <l>tadvācyapi padaṃ kiṃcidanumātuṃ na śakyate ||</l>
		</lg>
		<p>yogyatvenāviśeṣapravṛtto 'pyadhikāraḥ kenacitkartṛviśeṣaṇapadena rājā rājasūyena <pb n="246"/>vaiśyo vaiśyastomenetyādivadviśeṣyeta na cātra dṛśyamānācaritṛvāci kiṃcidekamenekaṃ saṃbhāvayituṃ śakyam || kutaḥ﻿—</p>
		<lg>
		  <l>sarvaṃ nāmapadaṃ tāvadvayaktyākṛtinibandhanam |</l>
		  <l>yadyadevānumīyeta naikārthamapi tadbhavet ||</l>
		</lg>
		<p>na tāvatprācyatvadākṣiṇātyatvādijātiḥ pratīcyodīcyādivyaktivyāvṛttā sarvaprācyādivyaktiṣvanugatā kācidupapadyate | yadvacanamupapadaṃ holākādyadhikāraṃ viśiṃṣyāt | yāstu manuṣyatvabrāhmaṇatvādijātayasteṣu vidyante tāḥ sarvadeśavāsivyaktiṣvaviśiṣṭā iti nā ' 'cārānurūpaviśeṣaṇasamarthatvena jñāyante |</p>
		<lg>
		  <l>vyaktivāci tu yannāma tadekatraiva vartate |</l>
		  <l>devadattādivattena na sidhyet kartranekatā ||</l>
		</lg>
		<p>na hyanantabhedānāṃ prācyādipuruṣavyaktīnāṃ vyastasamastānāṃ saṃbandhānubhavāsaṃbhavādekamabhidhānamavakalpate | etena guṇakriyājātiviśiṣṭapuruṣavyaktivacanatvaṃ pratyuktam | na hi kāścidapi guṇakriyājātivyaktayaḥ pratideśavyavasthitapuruṣavyaktyupalakṣaṇayogyāḥ saṃbhāvyante | sarvatra tatrāpi vyāvṛttyaviśeṣāt |</p>
		<lg>
		  <l>vyaktyākṛtivinirmuktaḥ padārtho na ca vidyate |</l>
		  <l>yamāśritya pravṛttaṃ syādadhikāriviśeṣaṇam ||</l>
		</lg>
		<p>etadeva pratipādayan bhāṣyakāra āha | śaktamātrapuruṣādhikārapravṛttavidhānaviśeṣaṇaṃ yenopapadenānumīyamānena kriyate <hi rend="bold">na tasyā ' 'kṛtivacanatā nyāyyā na vyaktivacanateti</hi> | na hyete holādyācārāḥ kāṃcidākṛtimanuvidhīyante na vyaktiṃ na hi yāvatsu puruṣeṣvete 'vasthitāstāvatāmekenāpi vyapadeśenopasaṃgrahaḥ saṃbhavati | keṣāṃcittasyā ' 'kṛtivacanatā nyāyyā na vyaktivacanateti granthasteṣāmabhiprāyaḥ yathaiva <note type="reference"><ref cRef="MīSū:6.1.8">jai. sū. 6 | 1 | 8 |</ref></note>‘jātiṃ tu bādarāyaṇo 'viśeṣāt’ iti sūtrakāraḥ svargakāmapadaṃ yaugikamapyuddiśyamānapuṃstvaviśeṣaṇāsaṃbhavātphalārthimātramanuṣyajātiviṣayopapatteśca sāmarthyākṣiptajātimātrādhikāraṃ vakṣyati</p>
		<lg>
		  <pb n="247"/>
		  <l>tathehāpi phalārthitvakartṛśaktyāvabodhanāt |</l>
		  <l>deśadharmeṣu sarveṣu narajāteradhikriyā ||</l>
		</lg>
		<p>kaścitpunarākhyātaśabdārthamupavarṇayannimaṃ granthapāṭhaṃ dūṣayitvā pūrvameva samarthayamānaḥ sūtragatayāvacchrutavidhānaśabdajanitabhrāntirvidhibhāvanayośca bhedamapaśyannubhayasvarūpanirūpaṇaparyanuyogatrāsādbhāvārthādhikaraṇasiddhāntaṃ vināśayannevamāha bhāva iti vā 'nākhyeyaḥ svadharmeṇānyadataḥ śabdajñānātkārakavaditi |</p>
		<p>tena yaḥ kaścidākhyātapratyayārthatattvaṃ jijñāsamānaḥ pṛcchati kaḥ punarayaṃ bhāvo bhāvanā ceti taṃ pratyananyaśabdākhyeyatvāt kevalapratyayaprayogadarśanābhāvācca sarvadhātvarthasāmānyavacanakarotiparaliṅādyuccāraṇamātreṇaivottaraṃ dāsyate kuryācchabda ityarthaḥ, sarvaścā ' 'khyāyamāno 'rtha ākṛtirūpeṇa vā ' 'khyāyeta vyaktyākṛtigocarātikrāntiśca kilā ' 'khyātaśabdenopāyarahitatvādanākhyeyo 'syārtha iti | tadeva kilānenāpi granthenoktaṃ bhāṣyakāreṇa | <hi rend="bold">na tasyā ' 'kṛtivacanatā nyāyyā na vyaktivacanateti</hi> | vidhānaśabdo hi sūtre pūrvaṃ prakṛtastameva tacchabdena nirdiśya vyaktyākṛtivacanatvādapanayati |</p>
		<lg>
		  <l>kuryādityucyamāno hi karomīti prapadyate |</l>
		  <l>na vidherbhāvanā yā vā sāmānyavyaktirūpatām ||</l>
		</lg>
		<p>tadidamasaṃbaddhamevānupapattikaṃ ca śrutisāmānyamātreṇānyārthameva saccatuḥśrṛṅgādimantravadbhāṣyakārābhipretārthatyāgena svaprajñāvilasitaṃ prakāśayatā 'nyasminnevārthe yojitam |</p>
		<p>deśācārasarvadharmopapattivicāraṇārtho 'yaṃ granthaḥ sa yadi pūrvakṛtayā vyākhyayopapadanirākaraṇaviṣayatvena varṇyate tata etatsūtravyākhyānena saṃbadhyate yathoktanyāya mārgeṇa | yadi tu tatparityāgenā ' 'khyātapratyayārthānāmanākhyeyatvāpattimeva vyaktyākṛtirahitārthatvena varṇayettato 'tyantāsaṃbandhānupayujyamānanirupapattikārthatvena heya eva syāt |</p>
		<p>tathā hi﻿—</p>
		<lg>
		  <l>yasmādākhyātaśabdasya na vyaktyākṛtivācitā |</l>
		  <l>tasmāttadvihitaṃ karma sarvārthamiti vismayaḥ ||</l>
		</lg>
		<p>yadi nāma liṅgādipratyayo bhāvanāyā vidhervā vyaktimākṛtiṃ vā vadettato holākādayaḥ pratiniyatadeśadharmāṇo bhaveyuryatastu vyaktyākṛtivinirmukto 'vyapadeśyo 'rthastasmāttadvihitadhātvarthaviṣayaḥ sarvapuruṣadharma ityevaṃ nīyamānamasaṃbaddhodāharaṇe jyeṣṭhameva syāt |</p>
		<lg>
		  <l>anākhyeyatvamuktvā ca paryāyaiḥ svavikalpitaiḥ |</l>
		  <l>anvākhyānaṃ kṛtaṃ tacca pūrvoktena virudhyate ||</l>
		</lg>
		<p><pb n="248"/>vidhyupadeśakartavyatābhāvanāśabdānāṃ hyatyantābhūtameva bahubhāṣitvaprakhyāpanāparaparyāyatvamadhyāropyā ' 'cakṣāṇena svayamanākhyeyatvamatīva sthāpitam | yadyapi tāvadākhyātapratyayaḥ kartṛśaktitadādhāradravyamātraṃ vā vadettathā 'pi brāhmaṇo yajamāna iti vadupapadādhīnaviśeṣāvasthānatvāttadadhīnajātyādivṛttitvamanurudhyamāno na svagatavyaktyākṛtivacanatvavicārādhīnādhikāritvanirṇayaḥ syātkimuta yadā kartrabhidhānanirapekṣavidhirbhāvanādimātravācitvamevāvasthāsyate | yadi caitāvanmātrameva sarvadharmatvakāraṇaṃ bhavettato rājasūyāśvamedhavaiśyastomādīnāmapyevamātmakākhyātapratyayavidheyatvāviśeṣātsarvadharmatvaprasaṅgaḥ | atha teṣāmanirdeśyārthapratyayavihitānāmapi rājādyupapadavaśādasarvadharmatvam | evaṃ tatrāpyasarvadharmatvavādinā tadevopanyasanīyam | sarvadharmatvavādinā ca nirākartavyam | taccā ' 'cārānurūpavyaktyākṛtivacanatvāsaṃbhavātsāmarthyalabhbhamanuṣyākṛtimātrādhikārapratipattervā nirākṛtameva | tadyathā cottarasūtrāṇi liṅgābhāvācca <note type="reference"><ref cRef="MīSū:1.3.19">jai. sū. 1 | 3 | 19 |</ref></note>nityasyā ' 'khyā hi deśasaṃyogādityevamādīnyupapadopanyāsapratyākhyānārthāni saṃgaṃsyante | tasmātsarvādhikāranyāyatvādvidhānasya vyavasthitadeśācāragṛhyadharmasūtranibaddhadharmāṇāmapi sarvadharmatvam || 16 ||</p>
		<p>yastu jātikulagotradharmavadvayavasthitavidhyanumānamiti |</p>
		<lg>
		  <l>tatraikaśabdavācyānāṃ jātyādīnāṃ vyavasthayā |</l>
		  <l>darśanādviniyogaḥ syātpañcāvattādidharmavat ||</l>
		</lg>
		<p>yathaiva pañcāvattaṃ tu bhṛgūṇāṃ vasiṣṭhaśunakātrivadhryaśvakāṇvasaṃkṛtirājanyānāṃ nārāśaṃso dvitīyaḥ prayājastanūnapādanyeṣāmityanvayato vyatirekataścopalakṣaṇasaṃbhavādvayavasthitavidhyavasānaṃ tathaiva pratijātigotraniyatatriśikhaikaśikhādikalpavyavasthitavidhiviśeṣānumānopapattirastīti dṛṣṭāntadārṣṭāntikavaiṣamyam || 17 ||</p>
	      </div> <!-- sūtra !-->
	      <div type="sūtra" n="18">
		<lg>
		  <l>vyaktyākṛtyabhidheye 'rthe pratyākhyāte viśeṣaṇe |</l>
		  <l>lohitākṣādicihnānāmadhunā 'nyā nirākriyā ||</l>
		</lg>
		<p><pb n="249"/>jātivyaktivācyupapadā bhāve 'pi kartṛgatasaṃsthānavarṇādiguṇavi<hi rend="bold">śeṣopa</hi>lakṣaṇena kṛṣṇakeśādhānavadadhikāraniyamaḥ setsyatītyāśaṅkya nirākriyate﻿—</p>
		<lg>
		  <l><hi rend="bold">liṅgābhāvācca nityasya</hi> nāsti karturviśeṣaṇam |</l>
		  <l>niyatena hi liṅgena nityaḥ kartopalakṣyate ||</l>
		</lg>
		<lg>
		  <l>yaccihnaṃ dākṣiṇātyānāṃ lohitākṣādi kalpyate |</l>
		  <l>anyeṣāmapi taddṛṣṭaṃ tadanācaratāmapi ||</l>
		</lg>
		<lg>
		  <l>dṛṣṭamācaraṇaṃ caitattaccihnarahiteṣvapi |</l>
		  <l>tasmādvayavasthitaiścihnainīdhikāro viśeṣyate ||</l>
		</lg>
		<p>yastu liṅgaviśeṣaṇaṃ nityaśabdaṃ manyate tasyopasarjanībhūtaliṅgasāpekṣatvādasamarthasamāsaprasaṅgaḥ | nanu liṅgaśabdasya nityasāpekṣatvātsvārthākṣiptasaṃbandhyantaratvena sāmarthyavighātābhāvādbhavitavyameveha samāsena devadattasya gurukulamiti yathā |</p>
		<lg>
		  <l>naitattulyamaneneṣṭamapekṣāntaraṃsaṃgateḥ |</l>
		  <l>nityaṃ nāpekṣate liṅgaṃ devadattaṃ yathā guruḥ ||</l>
		</lg>
		<p>guruśabdasya hi śiṣyāpekṣa evā ' 'tmalābha iti devadattaśabdopāttaśiṣyasaṃbandhānatirekāntarṇītasvārthatvānnābhyadhikāpekṣākṛtasāmarthyapratibandhaprasaṅgaḥ |</p>
		<lg>
		  <l>iha liṅgasya liṅgatvaṃ gamyate liṅgyapekṣayā |</l>
		  <l>na ca liṅgayabhidhāyyetannityasyeti padaṃ matam ||</l>
		</lg>
		<p>yadyapi caiṣa gamyagamakasaṃbandhe sati liṅgaśabdaḥ pravartate tathā 'pi guruśiṣyapitāputrādisaṃbandhavannāsya tadapekṣapravṛttinimittasaṃbandhiśabdatvaprasiddhiḥ |</p>
		<lg>
		  <l>liṅgī yaugikaśabdatvātsadā liṅgamapekṣate |</l>
		  <l>liṅgaśabdastu dhātvarthaṃ muktvā nānyadapekṣate ||</l>
		</lg>
		<p>liṅgayate 'neneti hi kriyāyoganimitto yadyapi liṅgaśabda iti na saṃbandhiśabdatvenocyate tathā 'pi tu kriyāmatakārakāntarāpekṣāṃ na muñcatīti kāmaṃ ‘liṅgino liṅgadarśanam’ ityādau bhavedapyasāmarthyaparihāraḥ | nityatvaṃ punarlabdhasvārthaliṅgāpekṣitaṃ taddharmatayā ṣaṣṭhayopanīyata iti tatsaṃbandhāpekṣāyāmaparihāryo 'sāmarthyaprasaṅgaḥ | tasmānnityasyeti niyatacihnopalakṣyakartṛviśeṣaṇamevādhikāraviśeṣaṇaṃ vā niyatasya karturnityasyādhikārasya vā na pratipādakaṃ kiṃciccihnamastīti na tadabhidhāyyupapadaviśeṣitavyavasthitaholākādividhānopapattiḥ || 18 ||</p>
	      </div> <!-- sūtra !-->
	      <div type="sūtra" n="19">
		<lg>
		  <pb n="250"/>
		  <l>idānīṃ tu yadācāramatyantamanuvartate |</l>
		  <l>tatprācyādisamākhyākhyamupanyastaṃ viśeṣaṇam ||</l>
		</lg>
		<p>sarve hi deśācārāḥ prācyadākṣiṇātyādisamākhyātaiḥ puruṣaiḥ kriyante samākhyāvarjiteṣu ca nopalabhyante | tasmātsamākhyāviśiṣṭavidhyanumānāttatsaṃyuktapramāṇapakṣa eva jyāyāniti | tatra samādhiḥ |</p>
		<lg>
		  <l>ākhyā hi deśasaṃyogādyasmātkartṛṣu varttate |</l>
		  <l>ācārāṇāmataḥ prāpto vidhirdeśaviśeṣaṇaḥ ||</l>
		</lg>
		<lg>
		  <l>deśaśca digviśiṣṭaḥ syāddigrūpaṃ cānavasthitam |</l>
		  <l>na ca taddeśasaṃbandhādanācāro 'nuvartate ||</l>
		</lg>
		<lg>
		  <l>nirgateṣvapi dṛṣṭatvāttadgateṣvapyadarśanāt |</l>
		</lg>
		<p>samākhyāyāstāvanna deśādanyannimittamasti tadviśiṣṭavidhivihitāścā ' 'cārāḥ kevalameva taddeśasaṃbandhamanuvarteran | ubhayathā 'pi tu vyabhicārānna deśanimittasamākhyāviśiṣṭavidhānakalpanā ghaṭate || 19 ||</p>
	      </div> <!-- sūtra !-->
	      <div type="sūtra" n="20">
		<p>aparastvanayaivopapattyā labdhātmīyapakṣopapattiḥ pratyavatiṣṭhamāna āha﻿—‘<hi rend="bold">na syāddeśānteraṣviti cet</hi>’ iti |</p>
		<lg>
		  <l>yadi deśanimittatvātsamākhyā dūṣitā tvayā |</l>
		  <l>śakyamanyanimittatvaṃ vaktumamyā mayā punaḥ ||</l>
		</lg>
		<lg>
		  <l>sati deśanimittatve na myāddeśāntareṣviyam |</l><pb n="251"/>
		  <l>tasmātkimapi jātyādi dhruvamasyā nibandhanam ||</l>
		</lg>
		<lg>
		  <l>astu vā nirnimittaiva viśekṣyati tathā 'pi tu |</l>
		  <l>labdhācāranimittānāṃ kiṃ nimittāntareṇa naḥ ||</l>
		</lg>
		<p>tasmādanimittayā samākhyayaivādhikāraviśeṣasiddherna vyabhicārideśanimittatvamasyāḥ kalpayitavyamityukte 'bhidhīyate || 20 ||</p>
	      </div> <!-- sūtra !-->
	      <div type="sūtra" n="21">
		<lg>
		  <l>saṃbandhairbahubhirdeśasamākhyā hi pravartate |</l>
		  <l>nivāsabhavajātatvatadāgamanahetubhiḥ ||</l>
		</lg>
		<p>‘so 'sya<note type="reference"><ref cRef="Aṣtā:4.3.89">pā. sū. ( 4﻿—3﻿—89 ) |</ref></note> nivāsaḥ’ tatra<note type="reference"><ref cRef="Aṣṭā:4.3.53">pā. sū. ( 4﻿—3﻿—53 ) |</ref></note> bhavastatra<note type="reference"><ref cRef="Aṣṭā:4.3.25">pā. sū. (4﻿—3–25 ) |</ref></note> jātastata<note type="reference"><ref cRef="Aṣṭā:4.3.74">pā. sū. ( 4﻿—3﻿—74 ) |</ref></note> āgata ityevamādinimittaparityāgena na kadācitprācyādisamākhyā vartate | na caiṣā deśasaṃyogaṃ vyabhicarati | na caināmācāro 'nuvartate tannivāsināmapi keṣāṃcidanācaraṇācciranirgataputrapautrādīnāṃ ca deśāntareṣvapyācaraṇāditi na samākhyayā niyatavidhisiddhiḥ | yattu mathurāmabhiprasthito māthura iti bhāṣyakāreṇoktaṃ <note type="reference"><ref cRef="Aṣṭā:4.3.5">pā. sū. 4﻿—3﻿—5 |</ref></note>‘tattadgacchati pathi dūtayoriti vā dūtaviṣayaṃ kalpayitavyamapratyayitoktatvādvopekṣitavyam | sarvasminnapi prasthite taddhitasmaraṇābhāvāt || 21 ||</p>
	      </div> <!-- sūtra !-->
	      <div type="sūtra" n="22">
		<p>idānīṃ kartṛviśeṣaṇaviśiṣṭavidhyanumānātpratihataḥ karmāṅgabhūtaprāgdeśādividhyanumānasaṃbhavaṃ manyamāna āha﻿—<hi rend="bold">‘karmadharmo vā pravaṇavat’</hi> iti |</p>
		<lg>
		  <l>prāgudakpravaṇo yadvatprācīnapravaṇo 'pi vā |</l>
		  <l>deśo bhavati karmāṅgaṃ prāgdeśādistathā bhavet || iti || 22 ||</l>
		</lg>
	      </div> <!-- sūtra !-->
	      <div type="sūtra" n="23">
		<lg>
		  <pb n="252"/>
		  <l><hi rend="bold">‘tulyaṃ tu kartṛdharmeṇa’</hi> taccihnamanavasthitam |</l>
		  <l>dikkṛṣṇamṛttikāprāyaprabhṛtivyabhicārataḥ ||</l>
		</lg>
		<lg>
		  <l>prāgdeśo yo hi keṣāṃcitso 'nyeṣāṃ dakṣiṇāpathaḥ |</l>
		  <l>tathodakpratyagityevaṃ naikarūpyeṇa gamyate ||</l>
		</lg>
		<lg>
		  <l>mṛttikādyapi yaccih‪naṃ tatrānyatra ca tatsamam |</l>
		  <l>holākādividhistasmānna tenāpi viśeṣyate ||</l>
		</lg>
		<lg>
		  <l>puruṣāpekṣayā ' 'cārastasminnapi na dṛśyate |</l>
		  <l>anyasminnapi dṛṣṭaśca tasmāddeśo 'pyakāraṇam || iti || 23 ||</l>
		</lg>
	      </div> <!-- sūtra !-->
	      <trailer>iti holākādhikaraṇam || 7 ||</trailer>
	    </div> <!-- adhikaraṇa !-->
	    <div type="adhikaraṇa" n="8">
	      <head type="toc">vyākaraṇādhikaraṇam</head>
	      <div type="sūtra" n="24">
		<p>ekasmātpadātprayoganānātvadarśanādanekārthapratibhāne sati vikalpadoṣabhayādanekādṛṣṭaśaktikalpanāprasaṅgācca gauṇamukhyavibhāgamāśritya vyavasthitaśāstraprayogabalenāvyavasthite laukikaprayogabādhād‪vyavahārādiśabdānāmarthanirṇayaḥ pratipāditaḥ | evaṃ punarekasmin gavādāvarthe gogāvyādayo bahavaḥ śabdāḥ prayujyante tatra vṛddhavyavahārāvagatapratiśabdasamavāyivācakaśaktibhedopapatteḥ śāstrasthasarvaśabdaprayogāṇāṃ ca laukikaśabdairavirodhātpadapūrvakatvācca vākyātmakaśāstravyāpārasiddherna padagatasādhvasādhutvapratipādane vyāpāro bhavati, itaretarāśrayatvaprasaṅgāt | tathā hi﻿—</p>
		<lg>
		  <l>lokaprasiddhaśabdārthavaśaṃ śāstraṃ pravartate |</l>
		  <l>ato na laukikeṣvasmātsādhvasādhutvanirṇayaḥ ||</l>
		</lg>
		<p>vākyārtheṣu hi śrutismṛtyācāravirodhadarśanādbalābalamānupūrvyeṇāvadhṛtamiha tu na viparītakramatvāt |</p>
		<lg>
		  <pb n="253"/>
		  <l>lokādevādhigantavyā śabdānāṃ sādhvasādhutā |</l>
		  <l>vācakāvācakatvena sā ca nityaṃ vyavasthitā ||</l>
		</lg>
		<lg>
		  <l>dhvanimātrāṇyasādhūni varṇā vā kevalātmanām |</l>
		  <l>saṃghāto 'rthānapekṣo vā mātṛkādyupadeśavat ||</l>
		</lg>
		<p>tena bherīśaṅkhādiśabdā gakārakakārādayaḥ pratyekaṃ tadvargā vā 'narthakatvādapaśabdā iti lokavyavahārādevārthaṃ na sādhayantītyasādhavo gamyante | gāvyādayaḥ punargavādivadeva sādhayantyarthaṃ tebhyo 'pi vā śīghrataraṃ prasiddhataratvādarthapratītimutpādayantīti satyapyekaviṣayānekaśabdatve hastakarapāṇyādiśabdavadarthasādhanatvātsādhutvenāvadhāryante |</p>
		<lg>
		  <l>tataścāvācakatvena yadyasādhutvamucyate |</l>
		  <l>tasya lokaviruddhatvānna grāhyatvaṃ pratīyate ||</l>
		</lg>
		<lg>
		  <l>adṛṣṭaviṣayā cetsyādeteṣāṃ sādhvasādhutā |</l>
		  <l>vedavākyairanirdiṣṭā na sā 'styanyapramāṇikā ||</l>
		</lg>
		<p>pratyakṣeṇa tāvadubhayatrāpyaviśeṣeṇa varṇāḥ śuddhāḥ pratīyante | na tadgate tatsamudāyagate vā sādhutvāsādhutve | na vā 'nanubhūtasaṃbandhādanumīyete | tannirākaraṇācca tatpūrvakapuruṣavacananirākriyā 'pi siddhā | vedavacanaṃ punarvastusvarūpatadgataguṇadoṣānvākhyānaparaṃ vidhipratiṣedhānapekṣaṃ naiva kiṃcitpramāṇatvena saṃbhavati | sādhutvāsādhutvayorananuṣṭhānātmakatvādvidhipratiṣedhāviṣayatvam | abhidhābhāvanākaraṇabhūtayorvidheyatvapratiṣedhyatvasaṃbhava iti cenna | pratiśabdamanantavidhipratiṣedhavākyānumānakalpanānupapatteḥ |</p>
		<lg>
		  <l>yo hi pratipadaṃ pāṭhaṃ sādhūnāṃ nādhyavasyati |</l>
		  <l>vidhivākyāni tāvanti sa kathaṃ pratipatsyate |</l>
		</lg>
		<lg>
		  <l>apaśabdāśca śabdebhyo bhūyastvena vyavasthitāḥ |</l>
		  <l>na kalañjādivatteṣāṃ pratiṣedhyatvasaṃbhavaḥ ||</l>
		</lg>
		<p>vrīhyādīni hi kalañjādīni ca niyatajātiguṇādirūpeṇa parijñāyamānaparimāṇatvā<pb n="254" break="no"/>dvidhipratiṣedhagocarīmavanti na tu gavādigāvyādīnāṃ jātirūpeṇa vyaktirūpeṇa vā vidhipratiṣedhāvupapadyete | na tāvatsādhvasādhutve jātiguṇādyātmakasāmānyarūpeṇa sarvavyaktyanugate vijñāyete yadālambanau dvāveva vidhipratiṣedhāvanumīyeyātāṃ sādhubhirbhāṣeta nāsādhubhiriti |</p>
		<lg>
		  <l>avibhaktā hi śabdatvajātiḥ śabdāpaśabdayoḥ |</l>
		  <l>na tvavāntarasāmānye kecidvargadvayasthite ||</l>
		</lg>
		<p>tena yadyekaikā vyaktirvidhīyeta pratiṣedhyeta vā tato yāvatpadaṃ vākyānyanumimānastrailokyapūraṇādapyadhikāni smṛtimūlabhūtāni vedavākyānyanumimīte | na ca tāvatāṃ koṭiśatabhāgo 'pyāmnātuṃ śakyate | na cānāmnātasya smṛtimūlatvam | nityānumeyaśrutimūlapratiṣedhāt | na ca vācakatvāvācakatvanibandhanau vidhipratiṣedhau saṃbhavataḥ | sarveṣāṃ vācakatvāt |</p>
		<lg>
		  <l>vācakairbhāṣitavyaṃ hi prāptatvānna vidhīyate |</l>
		  <l>avācakaniṣedhaśca nāprāpteravakalpate ||</l>
		</lg>
		<p>na hyudakaṃ pibedagniṃ na pibediti ca vidhipratiṣedhau saṃbhavataḥ | avaśyaṃ ca vyākaraṇasmṛtimūlabhūtasādhuvidhiśrutirasādhupratiṣedhaśrutirubhayaṃ vā saṃyogapṛthaktvāt kalpanīyam | triṣvapi ca pakṣeṣu sādhvanuśāsanamātrameva saukaryādāśritam | yadi hyapaśabdapratiṣedhamūlaṃ vyākaraṇaṃ tatasteṣāṃ bahutvādavyavasthitarūpatvācca na svarūpamavagantuṃ śakyata iti <note><p>pañca pañcanakhā bhakṣyā brahmakṣattreṇa rāghava | śalyakaḥ śvāvidho godhā śaśaḥ kūrmaśca pañcamaḥ | vā. rā. ki. kā. sarga 17 || ślo. 37 |</p></note>‘pañca pañcanakhā bhakṣyā’ iti smṛtinyāyenānugataviparītabhāṣaṇapratiṣedho 'rthāpattisiddhaḥ smaryate | sādhuvidhipakṣe tu ta eva smartavyāḥ | ubhayapakṣe tu tadanugamādevetarasiddheḥ pratiṣedhaviṣayajñānopapattiḥ | sa eṣa vyākaraṇasya pakṣatraye 'pyekānugamanibandhanatvātkathaṃcitsaṃkṣepo 'vakalpate | nanu pratiśabdaṃ vidhipratiṣedhāvakḷptiḥ | anantavākyapāṭhāsaṃbhavādiṣṭāsaṃbhavadarśanārthameva holākādhikaraṇe 'bhihitam | <hi rend="bold">na tasyā ' 'kṛtivacanatā nyāyyā na vyaktivacanateti</hi> | tasmādasaṃbhavanmūlatvādapasmṛtiḥ |</p>
		<lg>
		  <l>atha prāptaśca yo 'rthaḥ syānna sa śāstrasya gocaraḥ |</l>
		  <l>siddhaḥ śabdaprayogaśca lokādevārthalakṣaṇaḥ ||</l>
		</lg>
		<p>athārthalakṣaṇatve 'pi śāstreṇa dharmāya prayoganiyamātprayogotpattiśāstratvaṃ syāditi |
		tadanupapannam | niyamaviṣayāsaṃbhavāt |</p>
		<lg>
		  <l>yasya hyaniyatā prāptistacchāstreṇa niyamyate |</l>
		  <l>nityaprāptaprayogastu na śabdo niyamāspadam ||</l>
		</lg>
		<lg>
		  <pb n="255"/>
		  <l>yasyāpyatyantamaprāptistato 'nyo na niyamyate |</l>
		  <l>tava cātyantamaprāptirgāvyādeḥ prāptatā mama ||</l>
		</lg>
		<p>tena pakṣadvaye 'pi niyamānupapattiḥ | kīdṛśaścātra niyamaḥ kalpyeta | kiṃ sādhubhireva bhāṣitavyamuta sādhubhirbhāṣitavyameveti |</p>
		<lg>
		  <l>yadi sādhubhireveti nāsādhoraprasaṅgataḥ |</l>
		  <l>niyataṃ bhāṣitavyaṃ cenmaune doṣaḥ prasajyate ||</l>
		</lg>
		<p>yadi hyekārthāḥ sādhvasādhavoḥ vikalpena prāpnuyustataḥ sādhuniyamāvakāśaḥ syāt | tvanmate tu punaḥ﻿—</p>
		<lg>
		  <l>atyantāvācakatvāttu naivāsādhuḥ prasajyate |</l>
		  <l>yannivṛttiphalaḥ sādhorniyamo 'trārthavānbhavet ||</l>
		</lg>
		<p>atha pramādāśaktikṛtaprasaṅganivṛttirniyamaṃ prayuñjīta | tadasat |</p>
		<lg>
		  <l>na hi śāstraśatenāpi pramādāśaktikāritāt |</l>
		  <l>nivartyante prayoktāraḥ prayogāditi dṛśyate ||</l>
		</lg>
		<p>dṛṣṭo 'paśabdānāmarthābhidhāne prayoga iti cet | ucyate﻿—</p>
		<lg>
		  <l>anyo 'pyakṣinikocādeḥ prayogo 'rtheṣu dṛśyate |</l>
		  <l>tannivṛttiphalaḥ kaścinniyamo na ca dṛśyate ||</l>
		</lg>
		<p>na ca niyamānāṃ pratipakṣanivṛttiḥ prayojanam | passiṃkhyāprayojanatvāt | na cāyaṃ parisaṃkhyāviṣayo yujyate | yugapatprāptyabhāvāt |</p>
		<lg>
		  <l>na vā dṛṣṭārthataivāsya prayogasyopapadyate |</l>
		  <l>na hi dṛṣṭanirākāṅkṣādadṛṣṭamapi gamyate ||</l>
		</lg>
		<p>na hi tādṛśeṣvadṛṣṭakalpanāyāmarthāpattiḥ prabhavati | parārthatvācca phalaśruterarthavādatvam | na cāsati phale śakyamapūrvaṃ kalpayitum |</p>
		<lg>
		  <l>na cedaṃ niyamāpūrvamāśritaṃ kveti gamyate |</l>
		  <l>śabdārthaśrotṛtatad‪buddhivaktruccāraṇagocare ||</l>
		</lg>
		<p>śabdasya tāvadatyantaparārthadṛṣṭārthatvānnā pūrveṇa kaścidupakāraḥ | satyapi cābhidhānakarmatvenārthasya prādhānye dṛṣṭārtheṣu lokavyavahāreṣu vinā 'pyapūrveṇāṅgabhāvādapūrvopakārānupayogaḥ | śrotuḥ punarniyamavidhisaṃsparśānantargatatvādevāsaṃskāryatvam | buddhayośca kṣaṇikatvānna kālāntarāvasthāyyapūrvādhāratvopapattiḥ |</p>
		<lg>
		  <l>vaktā tu bhāṣaṇe sarvo guṇabhūto vidhīyate |</l>
		  <l>na tasya niyamāpūrvasaṃskāryatvanirūpaṇam ||</l>
		</lg>
		<lg>
		  <l>na pradhānapadaṃ cātra vidyate svargakāmavat |</l><pb n="256"/>
		  <l>na ca ṣaṣṭhayuktasaṃbandhātsvāmitvena pradhānataḥ ||</l>
		</lg>
		<lg>
		  <l>yattu diṅniyamāpūrvaṃ bhojanādiṣu kalpitam |</l>
		  <l>puruṣārthakriyādvāraṃ tadarthaṃ tatpratīyate ||</l>
		</lg>
		<p>na cehoccāraṇamuccārayitrarthaṃ yena bhojanādisamatvaṃ pratipadyeta | svarūpeṇa punarbhaṅigatvādbuddhivadevāsaṃskārārham |</p>
		<lg>
		  <l>evaṃ cāvedamūlatvānna dharmaniyamārthatā |</l>
		  <l>yuktā śabdasmṛtervaktuṃ na cāsyāḥ śāstratā svayam ||</l>
		</lg>
		<p>taduktaṃ ‘prayogaśāstramiti cennāsanniyamāt ’ iti |</p>
		<lg>
		  <l>nahi vyākaraṇādīnāṃ vedatvena svatantratā |</l>
		  <l>puruṣādhīnavṛtteśca sāpekṣasyāpramāṇatā ||</l>
		</lg>
		<p>sarvatra hi pauruṣeyādvacanādevamayaṃ puruṣo vedeti pratyayastena kartrabhiprāyaprakāśanamātropayuktatvādvayākaraṇānnaiva śabdagatasādhvasādhuvibhāgaḥ pratīyate |</p>
		<lg>
		  <l>na ca smṛtyantaraṃ kiṃ ciddṛṣṭaṃ tatkāryagocaram |</l>
		  <l>dṛḍhaṃ śrutyanumānaṃ syādyenopanayanādivat ||</l>
		</lg>
		<p>prāyeṇa manugautamavasiṣṭhādipraṇītāḥ samāneṣvartheṣu dharmasaṃhitā vartante | tenāvigānāttābhya eva śrutayaḥ svanumānāḥ | na ca vyākaraṇasya tābhiḥ samānārthatvam |</p>
		<lg>
		  <l>paraspareṇa cā ' 'cāryā vigītavacanāḥ sthitāḥ |</l>
		  <l>sūtravārtikabhāṣyeṣu kiṃ tatrādhyavasīyatām |</l>
		</lg>
		<lg>
		  <l>na tāvatsūtrakāreṇa kiṃciduktaṃ prayojanam |</l>
		  <l>kathaṃ caitāvati granthe syātprayojanavismṛtiḥ ||</l>
		</lg>
		<p>yeṣvapi tadgrantheṣu vispaṣṭānyādita evā ' 'rabhya prayojanāni jñāyante na caiṣāṃ śravaṇagrahaṇadhāraṇeṣu mahānkhedasteṣvapi jijñāsūtsāhārthaṃ pūrvaṃ prayojanānyeva nibadhyante, ‘dharmaṃ vyākhyāsyāmo,’ <note type="reference"><ref cRef="ĀpaPari:1.1">āpastambaparibhāpāsūtram | 1 | 1</ref></note>‘yajñaṃ vyākhyāsyāmaḥ’ ityevamādibhiḥ | iha punaratyantakaṣṭaṃ vyākaraṇaṃ praṇayatā sūtrakāreṇa dharmārthakāmamokṣāṇāṃ na kasyacitprayojanatvamāśritam | na ca sarvapradhāne vastunyanādaro yuktaḥ | sujñātatvaṃ punarīdṛśaṃ yenādyāpi vivadante |</p>
		<lg>
		  <l>dharmaśca phalasaṃbaddhaṃ karma yāgādi varṇyate |</l>
		  <l>na ca vyākaraṇe kiṃcittādṛkkarmopadiśyate ||</l>
		</lg>
		<lg>
		  <l>dharmatvaṃ yacca vijñānaśāstrapūrvaprayogayoḥ |</l>
		  <l>yatheṣṭaṃ varṇitaṃ tacca na śāstrasadṛśaṃ matam ||</l>
		</lg>
		<p>śāstrārtho hi nirūpitarūpo bhavati | iha ca jñānadharmatvamupanyasyādharmaprasaṅgabhītena <pb n="257"/>śāstrapūrvaprayoge 'bhyudaya iti vārtikakāreṇoktam | bhāṣyakāra āha﻿—<hi rend="bold">atha vā punarastu jñāne dharma iti</hi> | na caivamaniyamena dharmatvāvadhāraṇaṃ yuktam |</p>
		<lg>
		  <l>saṃbaddhayośca dharmatvaṃ yadaikasyāvadhāryate |</l>
		  <l>tadetarattadarthaṃtvānna dharmatvena gamyate ||</l>
		</lg>
		<p>tadiha yadi tāvajjñānameva dharmatvenāvadhāritaṃ tato lokaprasiddhasyaiva prayogasya jñānāttu niṣpāditatvena satyāmapyupakāranirvṛttau vājinādivatprayojakatvābhāvaḥ | śāstrapūrvakaprayogapakṣe tu jñānasya tadaṅgatvena nirākāṅkṣabhūtatvāt | asatyāṃ prayojanāntarākāṅkṣāyāṃ yadyapi kācitphale śrutirbhavetsā 'pi ‘dravyasaṃskārakarmasu’<note type="reference"><ref cRef="MīSū:4.3.1">jai. sū. ( 4﻿—3﻿—1 ) |</ref></note> ityanena nyāyenārthavādatayā jñāyate | na hi samānādhvanoḥ parasminphalavati jñāte pūrvasyāpi phalavattā jñāyata iti varṇitametat | <hi rend="bold">“yo 'śvamedhena yajate ya u cainamevaṃ veda” iti</hi> | kiṃ ca﻿—</p>
		<lg>
		  <l>ādimattvācca dharmatvaṃ naiva jñātaprayogayoḥ |</l>
		  <l>na hi vyākaraṇāpekṣā vartate vaidikī śrutiḥ ||</l>
		</lg>
		<p>yannāma jñānaṃ nityena vedenaiva kriyate tatra tatpūrvakaprayogavidhānaṃ phalāyopapadyate | vyākaraṇajñānaṃ tu pauruṣeyaṃ granthādhīnatvānmantrārthavādagatānityasaṃyogaparihāranyāyenānādivedaviṣayatvena nāvadhāryate |</p>
		<lg>
		  <l>na ca vyākaraṇaṃ nityaṃ kathaṃcidavagamyate |</l>
		  <l>kartṛsmṛtidrạdhimnā hi nityapakṣanirākriyā ||</l>
		</lg>
		<p>athāpi vyavahāranityatānyāyena pauruṣeyavyākaraṇaparamparā 'nādiḥ kalpyeta tathā 'pi <hi rend="bold">uktaṃ tu śabdapūrvatvam</hi><note type="reference"><ref cRef="MīSū:1.1.8">jai. sū. ( 1﻿—1﻿—8 )</ref></note> ityasya nyāyasya sthitatvāt | anekapuruṣakṛtamapi sadvayākaraṇaṃ vedālambanatvaṃ na pratipadyate |</p>
		<lg>
		  <l>na ca vyākaraṇatvākhyā jātiḥ kācidvayavasthitā |</l>
		  <l>anitye vākyasaṃghāte sā jātiḥ kvāvatiṣṭhatām ||</l>
		</lg>
		<p>atha ‘lakṣyalakṣaṇe vyākaraṇam’<note type="reference"><ref cRef="MaBhā">ma. bhā. paspaśāhnike |</ref></note> iti satyapi lakṣaṇāṃśakṛtrimatve lakṣyāṃśena nityena nityo vidhirupapatsyata iti | tadanupapannam | kutaḥ﻿—</p>
		<lg>
		  <l>atyantabhinnarūpatvāllakṣyāṇāṃ lakṣaṇādinā |</l>
		  <l>naikamālambanaṃ kiṃcidvidherastītyudāhṛtam ||</l>
		</lg>
		<p>nanu veda eva vyākaraṇanityatvaṃ dṛśyate | yathā ' 'ha﻿—<hi rend="bold">tasmādeṣā vyākṛtā vāgudyata iti</hi><note type="reference"><ref cRef="TaiSaṃ:6.4.7">tai. saṃ. ( 6﻿—4﻿—7 ) |</ref></note> | naitadasti |</p>
		<lg>
		  <pb n="258"/>
		  <l>vyākṛtā saṃpradāyena vāṇī nityaiva vaidikī |</l>
		  <l>anūditocyamāneyaṃ karmasvādhyāyakālayoḥ ||</l>
		</lg>
		<p>avyākṛtāyā hi laukikyā vācaḥ śiṣyācāryasaṃbandhena svaravarṇamātrākramairaviplutarūpairnirūpitākāraireva vaidikī vyākṛtetyucyate | tasyāśca mantrabrāhmaṇātmikāyāḥ karmasu jñāne prayoge ca dharmo 'styeva | yadapi <hi rend="bold">caikaḥ śabdaḥ sabhyag<note type="reference"><ref cRef="MaBhā:66.1.84">ma. bhā. ( 66﻿—1﻿—84 ) |</ref></note> jñātaḥ suprayuktaḥ śāstrānvitaḥ svarge loke kāmadhugbhavatīti</hi> tadapi svādhyāyapraśaṃsāśeṣabhūtameva | <hi rend="bold">‘aharahaḥ svādhyāyamadhīyīta”</hi> ityatra <hi rend="bold">‘apyekāmṛcaṃ yajuḥ sāma vā’</hi> ityetadavaśyakartavyatāniyamārthamuktam |</p>
		<lg>
		  <l>yo 'pi mantraṃ samastaṃ hi nādhīyītāpyaśaktitaḥ |</l>
		  <l>tasya śāstrānvitaḥ śabda eko 'pi svargakāmadhuk ||</l>
		</lg>
		<p><hi rend="bold">śāstrānvita</hi> iti ca yathāsvādhyāyamanugata ityarthaḥ | <hi rend="bold">samyakprayukta</hi> iti copanayanopasadanaguruśuśrūṣādarbhapavitrapāṇitvādītikartavyatopapannatvāśrayaṇenoktam | yadapi ca <hi rend="bold">“tasmād brāhmaṇena na mlecchitavai nāpabhāṣitavai mleccho ha vā eṣa yadapaśabdaḥ”</hi> iti, tatsaṃpradāyāgatavaidikaśabdavināśapratiṣedhārthameva | vaidikāccāpetatvāllaukikasyāpaśabdatvaṃ saṃbhavati | sujñānaṃ ca | na ca laukikādapyapeto 'paśabdo nāma kaścidasti | gāvyādīnāmapi śabdānāṃ śrotragrāhyatvena śabdaśabdavācyatvaśabdabuddhigrāhyatvaśabdatvānugamadarśanāt | athāpyavaśyaṃ laukikādapyapeto 'paśabda āśrayaṇīyaḥ | tathā 'pi <hi rend="bold">“na mlecchabhāṣāṃ śikṣeta”</hi> ityevamādismṛtyanusaraṇena himavadvindhyāntarālakṛṣṇamṛgasaṃcaraṇādyupalakṣitadharmādhikṛtāryāvartanivāsivyatiriktabarbarādibhāṣāgatasya mlecchitatvasamānādhikaraṇāpaśabdatvajñānāttena bhāṣaṇaṃ pratiṣidhyate | yuktaṃ ca tasyāśeṣatadīyācaraṇavatpariharaṇīyatvaṃ natvāryāvartanivāsiprayukteṣu gāvyādiṣu mlecchatidhātvarthānugamaḥ kaścit | yena tadanācāritatvenāpavṛttavadapaśabdatvaṃ nirūpyate | yadapi ca “āhitāgnirapaśabdaṃ prayujya prāyaścittīyāṃ sārasvatīmiṣṭiṃ nirvapet ” iti | tadapyanṛtavādabaidikaśabdavināśamlecchabhāṣāprayogāśrayameva veditavyaṃ na tu vyākaraṇānugatavyatiriktaśabdaprayogaviṣayam | tathāhi﻿—</p>
		<lg>
		  <l>kathaṃ nāmedṛśātkāryātsarva evā ' 'hitāgnayaḥ |</l>
		  <l>pravartterankathaṃ cānyairna nindyerannaśiṣṭavat ||</l>
		</lg>
		<p>prāyeṇa hi śiṣṭānāṃ dharmācārapraṇihitacetasāṃ kaścideva pramādādalpo 'nācāro bhavati | gāvyādiśabdaprayogeṣu punarna keṣāṃcidapyanācārabuddhiḥ | na ca kalañjādibhakṣaṇavadvi<pb n="259" break="no"/>cikitsā garhā vā dṛśyate | na cā ' 'hitāgnisahasre 'pyekastvadabhimatasādhuśabdaireva vyavaharamāṇo dṛśyate |</p>
		<lg>
		  <l>kalpasūtrasmṛtigranthamīmāṃsāgṛhyakāriṇaḥ |</l>
		  <l>śiṣṭā dṛṣṭāḥ prayuñjānā apaśabdānanekaśaḥ ||</l>
		</lg>
		<p>‘ samānamitaracchayenena ’ ityāditakārāntaprathamāntanapuṃsakaprayogeṣu maśakena tatra tatra prayuktaṃ, <hi rend="bold">“samānamitaraṃ jyotiṣṭomena” “samānamitaraṃ gavā eekāhikena” iti</hi> | sūtrakāreṇāpyabhihitam<note><p>chāndogyasūtrakāreṇetyarthaḥ |</p></note> “ahīne bahiṣpavamānaiḥ sadasi stuvīran” iti kartrabhiprāyakriyāphalavarjite 'pyṛtvikkartṛke stavane “yajanti yājakā” itivatparasmaipade prayoktavye vyākaraṇamanapekṣyā ' 'tmanepadaṃ prayuktam | tathā ' 'śvalāyanena “pratyasitvā prāyaścittuṃ juhayuḥ” iti samāse 'pi lyamna prayuktaḥ | “ājyenākṣiṇī ājya” ityasamāse 'pi prayuktaḥ | tathā śikṣāyāṃ nāradena “pratyūṣe brahma cintayet” iti gāvyādiśabdatulya eva prayuktaḥ | tathā manunā 'pi “jñātāraḥ santi metyuktvā” ityatra santi ma ityuktveti vaktavye vyākaraṇamanapekṣyaiva saṃhitā kṛtā | tathā mīmāṃsāyāmapi <hi rend="bold">gavyasya ca tadādiṣu’</hi><note type="reference"><ref cRef="MīSū:8.2.18">a. 8 pā. 2 sū. 18 |</ref></note> iti gorvikārāvayavaviṣayasādhuprayogayogyaḥ śabdo 'nyatraiva gavāmayane prayuktaḥ | tathā <hi rend="bold">‘dyāvostatheti cet’<note type="reference"><ref cRef="MīSū:9.6.5">jai. sū. ( 9﻿—6—5 )</ref></note> iti</hi> dyāvāpṛthivyoriti vaktavye lakṣaṇahīnameva bahu prayuktam | tathā gṛhyakāreṇa mūrdhanyabhighrāṇamiti vaktavye mūrdhanyabhijighrāṇamityaviṣaye jighrādeśaḥ prayuktaḥ | kātsnrye 'pi vyākaraṇasya nirukte hīnalakṣaṇāḥ prayogā bahavo yadvadbrāhyaṇo bravaṇāditi | saṃvatsaraṃ śāśayānā ityetanmantragatamaṇḍūkaviṣayabrāhmaṇaśabdanirvacane kriyamāṇe vacanaśīlatvanimittatāṃ darśayatā bruvo vaciriti vacyādeśamakṛtvaiva bravaṇāditi prayuktam |</p>
		<lg>
		  <l>anto nāstyapaśabdānāmitihāsapurāṇayoḥ |</l>
		  <l>tathobhābhyādirūpāṇāṃ hastiśikṣādikāriṇām ||</l>
		</lg>
		<p>yugapadubhābhyāṃ dantābhyāṃ yaḥ prahāraḥ sa ubhābhya iti sarvaiḥ pālakāryarājaputrādibhirvyākaraṇānapekṣameva prayuktam |</p>
		<lg>
		  <l>vedeṣvapi prayogāste bhūyāṃso 'dhyetṛsaṃmatāḥ |</l>
		  <l>sāmānyaṃ chāndasaṃ vā 'pi yeṣāṃ nāstyeva lakṣaṇam ||</l>
		</lg>
		<p>na hi te suptiṅupagrahādivyatyayena nāpi katipayādhikāradṛṣṭena ‘bahulaṃ chandasi’ ityanena sidhyanti | tadyathā <hi rend="bold">madhyaṃ āpasya tiṣṭhati | nīcīnavāraṃ varuṇaḥ kabandhamiti</hi><note type="reference"><ref cRef="ṚgSaṃ:4.4.30">ṛ. saṃ. ( 4﻿—4﻿—30 ) |</ref></note> | <pb n="260"/>na hyapāmityasya nityastrīliṅgabahuvacanaviṣayavyañjanāntaprātipadikaparapaṣṭhayā 'nvākhyānādāpasyetyetadrūpaṃ lakṣaṇānugataṃ dṛśyate | nāpi dvāraśabdasya sthāne lāṭabhāṣāto 'nyatra vāraśabdaḥ saṃbhavati | tenānāramya evāyaṃ viṣayavyāptyasaṃbhavāt |</p>
		<lg>
		  <l>śabdānugamarūpo 'rtho yatra vyākaraṇaṃ kṛtam |</l>
		  <l>ye 'pi vyākaraṇasyaiva pare pāre pratiṣṭhitāḥ ||</l>
		</lg>
		<lg>
		  <l>sutarāṃ te 'pi gāvyāditulyāneva prayuñjate |</l>
		  <l>sūtravārtikabhāṣyeṣu dṛśyate cāpaśabdanam ||</l>
		</lg>
		<lg>
		  <l>aśvārụ̄dhāḥ kathaṃ cāśvānvismareyuḥ sacetanāḥ |</l>
		</lg>
		<p>sūtre tāvat ‘janikartuḥ prakṛtiḥ’<note type="reference"><ref cRef="Aṣṭā:1.4.30">pā. sū. ( 1﻿—4﻿—30 ) |</ref></note> ityatra hi dvāvapaśabdau janiśabdena hi ikśtipau <hi rend="bold">dhātunirdeśa</hi> ityanena lakṣaṇenānvito dhātureva nirdiśyate | na ca tasya kartuḥ prakṛterapādānasaṃjñeṣyate | jāyamānasya punararthasya janiśabdo vācakatayā naiva lakṣaṇenānugataḥ | tenāyaṃ daridra ivāśvaśabdo janimātravācitvāttadarthaṃ pratyasādhureva vijñāyate | tathā | <hi rend="bold">‘tṛjakābhyāṃ kartari’<note type="reference"><ref cRef="Aṣṭā:2.2.10">pā. sū. ( 2﻿—2﻿—10 ) |</ref></note> iti</hi> pratiṣiddhaṣaṣṭhīsamāsaprayogādvyākaraṇaphalaparityāgaḥ | evaṃ <hi rend="bold">tatprayojaka iti</hi><note type="reference"><ref cRef="Aṣṭā:1.7.55">pā. sū. (1﻿—7﻿—55 ) |</ref></note> pratiṣiddha eva samāsaḥ | tathā vārtike 'pi dambherhalgrahaṇasya jātivācakatvātsiddhamiti | tathā ‘ānyabhāvyaṃ tu kālaśabdavyavāyāt’ iti | atra kleśena samāsaṃ kalpayitvā tataḥ samāsasaṃjñayā guṇavacanasaṃjñāyāṃ bādhitāyāṃ ‘guṇavacanabrāhyaṇādibhyaḥ’<note type="reference"><ref cRef="Aṣṭā:5.1.24">pā. sū. ( 5﻿—1﻿—1﻿—24 )</ref></note> iti lakṣaṇenāsaṃsṛṣṭa eva ṣyañprayuktaḥ | bhāṣye 'pyaviravikanyāyeneti dvaṃdvagarbhe tatpuruṣe pūrvasamāsapūrvapadasthāyāḥ supaḥ <hi rend="bold">‘supo dhātuprātipadikayoḥ’<note type="reference"><ref cRef="Aṣṭā:2.4.11">pā. sū. ( 2﻿—4﻿—11 ) |</ref></note> iti</hi> pratyakṣopadiṣṭo 'pi luṅna kṛtaḥ | tathā 'nyathā kṛtvā coditamanyathā kṛtvā parihāra iti | ‘anyathaivaṃ katham’<note type="reference"><ref cRef="Aṣṭā:6.4.27">pā. sū. ( 6﻿—4﻿—27 ) |</ref></note> ityanvākhyātasādhutvo 'pi ṇamul na prayuktaḥ | na caiṣāṃ nipātanaiḥ sādhutvasiddhiḥ | kutaḥ﻿—</p>
		<lg>
		  <l>yeṣāmanugamo nāsti te sidhyeyurnipātanaiḥ |</l>
		  <l>anyathānugatānāṃ tu prayogaṃ bādhate smṛtiḥ ||</l>
		</lg>
		<lg>
		  <l>smṛtyācāravirodhe hi smṛtireva balīyasī |</l>
		  <l>pratyakṣapratiṣedhācca janikartrādyasādhutā ||</l>
		</lg>
		<p>pratyakṣasmṛtivirodhe tu lakṣaṇarahitasyāpi prayogādeva śiṣṭācārabhūtādavayavānugamasmṛtimanumāya nipātanātsādhutvasiddhiḥ | na ca lakṣaṇaśabdānāṃ svātmani kriyāvirodhādātmārthatvābhāvādvā lakṣaṇānugatiranādaraṇīyā |</p>
		<lg>
		  <l>pradeśāntarasiddhena lakṣaṇenānugamyate |</l>
		  <l>deśāntarasthitaḥ śabdo lakṣyabhūto 'nyaśabdavat ||</l>
		</lg>
		<p><pb n="261"/>tathā ca ‘kutvaṃ kasmānna bhavati vṛddhiḥ’<note type="reference"><ref cRef="MaBhā:1.1.1">ma. bhā. (1﻿—1﻿—1 ā. 3) |</ref></note> iti | ko 'yaṃ śabda ityādiṣu lakṣaṇānugamādaraḥ sarvatrā ' 'śritaḥ| yadi ca lakṣaṇaśabdeṣu lakṣaṇaṃ na pravarteta, tataḥ sarvaṃ vyākaraṇamapaśabdaireva nibaddhaṃ syāt | ardhavaiśasadarśanāttu pramāṇatvahāniḥ | athocyeta yajñaprayogaviṣaya eva sādhubhāṣaṇaniyamo na sūtrakāravyākhyānādikriyāsviti | tadasat | <hi rend="bold">svarge loke kāmadhugiti</hi> phalavattvopanyāsāt | sārasvatīvidhāvāhitāgnigrahaṇārthavattvāt | itarathā hyāhitāgnireva yajñeṣvadhikriyata iti tadgocare 'paśabdaprayoge niṣprayojanamevā ' 'hitāgnigrahaṇaṃ bhavet | yo 'pi ca jyotiṣṭomaprakaraṇe vājasaneyināṃ “<hi rend="bold">tasmādbrāhmaṇo na mlecchet</hi>” iti pratiṣedhaḥ karmāṅgatvena jñāyate so 'pi gurusaṃpradāyakramāgatamantraprayogavināśaviṣaya eva mlecchabhāṣāpratiṣedhārtho veti pūrvavadeva netavyaḥ | yadapi ca ‘keṣāṃ śabdānām’<note type="reference"><ref cRef="MaBhā">ma. bhā. paspa. |</ref></note> iti praśnānantaraṃ ‘laukikānāṃ vaidikānāṃ ca’ iti vivekakathanaṃ tadapi bahūnāṃ tāva tpratyakṣapratyabhijñānāllokavedayorabhede sati stokapravibhāgāpekṣaṃ naivedamatyantabhedāśrayasadṛśamabhidhīyamānaṃ śobhate na ca laukikamadhye gauraśvaḥ puruṣo hastītyevamādayaḥ sarve vedasādhāraṇā vedādeva voddhṛtya lokena prayuktā udāhartuṃ nyāyyāḥ | ya eva hi bhāṣāyāmityeva smaryante, na ca kvacidapi vede dṛṣṭapūrvā ityevaṃ saṃbhāvayituṃ śakyante ta evodāhartavyāḥ | vaidikodāharaṇeṣvapi ca lokaprasiddhā eva śamādaya udāhṛtāḥ | na ca vākyodāharaṇena laukikebhyo bhidyante | vākyānāṃ vyākaraṇenānanvākhyānāt | ataśchāndasānyeva kāni cit “<hi rend="bold">gṛbhṇāmi</hi>” “<hi rend="bold">datvāyātha</hi>” ityevamādīnyudāhartuṃ yogyāni na “<hi rend="bold">śaṃno devīḥ</hi>” ityevamādīni | chāndasodāharaṇaṃ ca kutaḥ ‘siddhe’ ‘lokata’<note><p>siddhe śabdārthasaṃbandhe, lokato 'rthaprayukte śabdaprayoge śāstreṇa dharmaniyamo yathā laukikavaidikeṣu iti mahāvārtike |</p></note> ityanena pratyāsannenaiva vyāhanyeta | yadi ca laukikānāmanvākhyānaṃ kriyet, tataḥ sutarāṃ gāvyādaya evānvākhyeyāsteṣāṃ vyavasthitaṃ laukikatvaṃ vedeṣvapragogāt | punaradhyetṛbhirvedādevoddhṛtyoddhṛtya prayuktā iti śakyaṃ vaktum | tathā ca manunā 'pyuktam | vedaśabdemya evā ' 'dau pṛthak saṃsthā vinirmama iti | dṛśyante cādyatve 'pi śrotriyā laukike 'pyarthe vivakṣite tadbhāṣāsamānārthānsakalamantrānapyudāharantaḥ kimaṅga punaḥ pādānpadāni vā | na cā ' 'śritapratipadapāṭhānāṃ vaidikānāṃ lakṣaṇena kāryam | na caiṣāṃ gurumukhātsādhīyo lakṣaṇamasti ‘dṛṣṭānuvidhitvācchandasa’ iti svayameva lakṣaṇasyā ' 'mnānādhīnatvena mandaprayojanatvamuktam |</p>
		<lg>
		  <l>yathaiva lokasiddhatvātkṛṣyāderlakṣaṇaṃ vṛthā |</l>
		  <l>tathaiva vedasiddhānāṃ śabdānāṃ lakṣaṇaṃ vṛthā ||</l>
		</lg>
		<lg>
		  <l>rakṣādyapi yadatroktamanvākhyānaprayojanam |</l>
		  <l>na tadapyanyataḥ siddheralpasiddhestato 'pi vā ||</l>
		</lg>
		<p><pb n="262"/>śiṣyācāryasaṃbandho hi mahānvedarakṣāheturvyākaraṇānadhīnasyāpi vedakramasyādhyayanenaiva rakṣyamāṇatvāt | tadvināśe 'pi ca viśiṣṭataradoṣaprasaṅgāt | uktaṃ ca﻿—</p>
		<lg>
		  <l>nirākāṅkṣī bhavellakṣyaṃ yena tannāma lakṣaṇam |</l>
		  <l>śatāṃśamātrasiddhau tu tena mandaṃ prayojanam ||</l>
		</lg>
		<lg>
		  <l>samāmnāyaprasiddhe 'pi sāmavede 'sti lakṣaṇam |</l>
		  <l>tadyuktaṃ kṛtsnasiddhitvātkartavyārthena cārthavat ||</l>
		</lg>
		<p>aucchikye hi sarvāṇi sāmaparvāṇi yathākramaṃ lakṣaṇenānugatāni tataśca samastasāmarūpasiddhernirākāṅkṣattvaṃ bhavati | brāhmaṇavidhivaśena ca, ṛgantarasaṃcāraṇāyāṃ prastāvādipañcadhāvibhāgena lakṣaṇopayogaḥ | padānugamamātranivṛttavyāpāreṇa tu vyākaraṇena viśiṣṭapadaracanātmakavākyasaṃghātarūpāṇāmasaṃbhavatkartavyapadavākyānāṃ mandamiva rakṣitavyaṃ dṛśyate |</p>
		<lg>
		  <l>lakṣayedyaḥ samāmnāyātpadavākyakramān bahūn |</l>
		  <l>sa lakṣayettarāmalpaṃ prakṛtipratyayakramam ||</l>
		</lg>
		<p>kiṃ ca﻿—</p>
		<lg>
		  <l>yadi vyākaraṇādrakṣāṃ manvīranvedavādinaḥ |</l>
		  <l>vaiyākaraṇageheṣu chindyuste vedasaṃśayān ||</l>
		</lg>
		<lg>
		  <l>kakṣāvalambinaṃ nityaṃ ko nāma karakaṃ vahan |</l>
		  <l>tamanādṛtya śaucārthamanyataḥ kartumarhati ||</l>
		</lg>
		<lg>
		  <l>loke yasya yadarthatvamāptā vā yatra ye matāḥ |</l>
		  <l>tena tebhyaśca tadvastu yathāvadavagamyate ||</l>
		</lg>
		<lg>
		  <l>āyurvedaṃ cikitsāsu prāyeṇa viniyujyate |</l>
		  <l>vyādhitattvauṣadhajñānaṃ vaidyebhyaścopalabhyate ||</l>
		</lg>
		<p>na tu vedādhyāyināṃ kadācidapyabhiyuktatarasahādhyāyivyatirekeṇa vedavarṇapadavākyājñānasaṃdehaviparyayavyāvṛttau vyākaraṇaṃ vaiyākaraṇā vopayujyante |</p>
		<lg>
		  <l>sahādhyāyimirevāto vedaḥ kārtsnyena rakṣyate |</l>
		  <l>svarākṣaravinaṣṭo 'pi dveṣādanyairna mṛṣyate ||</l>
		</lg>
		<lg>
		  <l>tasmātprītairupādhyāyairdviṣṭaiḥ kāruṇikādibhiḥ |</l>
		  <l>na vināśayituṃ vedo labhyate tena rakṣyate ||</l>
		</lg>
		<p>tasmādvedarakṣārthaṃ tāvannādhyeyaṃ vyākaraṇam |</p>
		<lg>
		  <l>loke tu sarvabhāṣābhirarthā vyākaraṇādṛte |</l>
		  <l>sidhyanti vyavahāreṇa kāvyādiṣvapyasaṃśayam ||</l>
		</lg>
		<p><pb n="263"/>yadi tu saṃvyavahāravākyeṣvanupayujyamānamapi kāvyanāṭakalakṣaṇaprākṛtavyākaraṇadvipadīrāsakādilakṣaṇanyāyena saṃskṛtakāvyopayogārthaṃ vyākaraṇamāśrīyeta, tathā 'pi kāvyaprayoganiyamotpattyaśāstratvādyatheṣṭabhāṣābhiḥ prabandhakaraṇasaṃbhavācchabdeṣu ca vyavasthā syādityucyate |</p>
		<lg>
		  <l>kāvyaśobhāsvapi tvetannaivātīvopayujyate |</l>
		  <l>vaiyākaraṇadoṣāddhi kaṣṭāñchabdānprayuñjate ||</l>
		</lg>
		<lg>
		  <l>na ca lakṣaṇamastīti prayoktavyamalaukikam |</l>
		  <l>lokasiddhaprayoge tu lakṣaṇaṃ syādanarthakam ||</l>
		</lg>
		<p>tena loke 'pi na kadācidvayākaraṇena śabdarakṣā |</p>
		<lg>
		  <l>ūhārthamapi śabdānāṃ na vyākaraṇamarthavat |</l>
		  <l>ūhasyāpyanmataḥ siddherūhyānūhyavibhāgavat ||</l>
		</lg>
		<p>tathā ca﻿—</p>
		<lg>
		  <l>mukhyadṛṣṭārthatāsvārthasamavetārthatādibhiḥ |</l>
		  <l>prayuktāḥ prakṛtau mantrā gatāḥ kāryātideśataḥ ||</l>
		</lg>
		<lg>
		  <l>vikāre 'tha niṣiddhohāḥ kāryāpanneṣu pañcadhā |</l>
		  <l>arthāntare 'ṣvapūrvārthadvāreṇohaṃ vrajanti naḥ ||</l>
		</lg>
		<lg>
		  <l>etāvatyanyato yasya vinā vyākaraṇānmatiḥ |</l>
		  <l>jāyeta sa kathaṃ tatra padaṃ yogyaṃ na lapsyate ||</l>
		</lg>
		<lg>
		  <l>veda eva hi sarveṣāmādarśaḥ sarvadā sthitaḥ |</l>
		  <l>śabdānāṃ tata uddhṛtya prayogaḥ saṃbhaviṣyati ||</l>
		</lg>
		<lg>
		  <l>atha vā yo 'pi gāvyādirlokenārthe prayujyate |</l>
		  <l>so 'pyarthadvārataḥ prāptaprayogaḥ kena vāryate ||</l>
		</lg>
		<p>devatāpadāni tāvat ‘<hi rend="bold">vidhiśabdasya mantratve bhāvaḥ syāt</hi>’<note type="reference"><ref cRef="MīSū:10.4.23">jai. sū. (10 4 23) |</ref></note> ityetena <hi rend="bold">nyāyena</hi> sarvāneva sādhvasādhutvasaṃmatānparyāyānparityajya vidhigataprayogānusaraṇenaiva tadvākyaśeṣavākyāntarādhigatārthābhidhānarūpeṇa prayujyante teṣu hyastyeva karmābhidhānārthameva prayogotpattiśāstratvam | yāni tu dravyatadguṇādipadāni saṃnihitārthaparyupasthāpitasamastarūpāṇi prayogavacanagocaramāgacchanti teṣvasaṃnihitārthapadanivṛttinyūnasākāṅkṣamantravākyanirākāṅkṣīkaraṇāya smṛte 'pyarthe prayujyamāneṣu prayogotpattyaśāstratvānna vyavasthā syādityucyate | prakṛtau hi mantrāṇāṃ prayogotpattiḥ śāstravatī, vikṛtau punararthavaśādbhavantī na vyākaraṇānugateṣvevāvatiṣṭhate | vyākaraṇasyāpyasaṃbhāvyamānamūlaśāstrasya kṛtakāvidhāyakeṣṭyupasaṃkhyā<pb n="264" break="no"/>nādyāvāpasūtrapratyākhyānānavasthitapramāṇatvasya yathārucivikalpitaprakṛtipratyayaparimāṇādidoṣagrastasya niścitasmaryamāṇapāṇinyādimatasāpekṣasya naivānādiyajñagataśabdaprayoganiyamotpattiśāstratvamavakalpate |</p>
		<lg>
		  <l>tenohe karmakarmāṅgavākyārthajñānakauśalaiḥ |</l>
		  <l>lokavedaprayogācca siddhe vyākaraṇena kim ||</l>
		</lg>
		<p>api ca vyākaraṇenohakaraṇamaśakyameveti manvānaiṣṭīkākārairapyuktam﻿—</p>
		<lg>
		  <l>aṅgāni jñātināmānyupamā cendriyāṇi ca |</l>
		  <l>etāni nohaṃ gacchanti adhrigau<note><p>daivyāḥ śamitāra ārabhadhvamityādiḥ paśuviśasanaprapamantro 'dhriguśabdavattvenādhrigurityucyate |</p></note> viṣamaṃ hi tat ||</l>
		</lg>
		<lg>
		  <l>āgamo yastu nirdiṣṭaḥ prayojanavivakṣayā |</l>
		  <l>karmaṇāṃ nocyate tatra kiṃ vedādhyayanaṃ phalam ||</l>
		</lg>
		<p>sarvasya hi hyanuṣṭhātavyasyā ' 'gamo mūlatvenā ' 'khyāyate na prayojanatvena |</p>
		<lg>
		  <l>athaitenaiva yuktaṃ syādāgamoktaṃ prayojanam |</l>
		  <l>tadapyasadanāmnānānniṣkāraṇatayā 'pi ca ||</l>
		</lg>
		<p>niṣkāraṇaṣaḍaṅgavedādhyayanopanyāsena hi sutarāṃ vyākaraṇasya niṣprayojanatvamuktam |</p>
		<lg>
		  <l>āgamo vedavākyācca nānyaḥ kaścana vidyate |</l>
		  <l>kathaṃ cā ' 'dimatāṃ sidhyedvedenānādinā vidhiḥ ||</l>
		</lg>
		<p>tasmāt ‘svādhyāyo 'dhyetavyaḥ’ ityetatkevalavedādhyayanavidhānaṃ śatapathādiṣu dṛṣṭamupapannaṃ ca nityārthālambanatvāt | vyākaraṇādyaṅgādhyayanavidhānaṃ punarna kasyāṃcicchākhāyāṃ śrūyate | na cā ' 'dimadarthaviṣayaṃ sadanāditvādhīnaṃ vedatvaṃ pramāṇatvaṃ vā labhate |</p>
		<lg>
		  <l>na ca vedāṅgabhāvo 'pi kaścidvayākaraṇaṃ prati |</l>
		  <l>tādarthyāvayavābhāvādbuddhādivacaneṣviva ||</l>
		</lg>
		<lg>
		  <l>śrutiliṅgādibhistāvattādarthyaṃ nāsya gamyate |</l>
		  <l>akṛtrimasya vā kaścitkṛtrimo 'vayavaḥ katham ||</l>
		</lg>
		<p>tasmādavayavaviṣayamevaitadevaṃ varṇayitavyam |</p>
		<lg>
		  <l>ṣaḍaṅgo veda ityuktaṃ śrutiliṅgādyapekṣayā |</l>
		  <l>taiḥ ṣaḍbhiḥ pravibhaktaḥ sansa hi karmavibodhanaḥ ||</l>
		</lg>
		<p>nanu bāhyāṅgānapekṣatve vedasvarūpāntargataśrutyādyapekṣayā viśeṣaṇamanarthakaṃ prasajyate | tathā hi﻿—</p>
		<lg>
		  <l>saṃbhavavyabhicārābhyāṃ syādviśeṣaṇasaṃbhavaḥ |</l>
		  <l>śrutyādyavyabhicārāttu tairaṅgaiḥ kiṃ viśeṣyate ||</l>
		</lg>
		<p><pb n="265"/>ucyate﻿—</p>
		<lg>
		  <l>yastāni pravibhaktāni heturūpaphalaiḥ pṛthak |</l>
		  <l>jñātvā 'dhīte sa evāsya vidherarthaṃ karoti naḥ ||</l>
		</lg>
		<lg>
		  <l>adhigantavya ityetadadhyeya iti cocyate |</l>
		  <l>tena śrutyādimānvedo veditavyo vidherataḥ ||</l>
		</lg>
		<lg>
		  <l>dhyāyatereva vā rūpaṃ dhyeya ityetadāśritam |</l>
		  <l>śrutyādyarpitasarvārthaḥ sa dhyātavyaḥ sadā dvijñaiḥ ||</l>
		</lg>
		<p>tataśca mīmāṃsādvārā vedārthānucintanavidhirevāyamiti jñāyate na vyākaraṇādhyayanavidhiḥ |</p>
		<lg>
		  <l>vede vyākaraṇādīni santyevābhyantarāṇi naḥ |</l>
		  <l>bhavedvā tadabhiprāyā ṣaḍaṅgādhyayanasmṛtiḥ ||</l>
		</lg>
		<p>‘<hi rend="bold">taddadhno dadhitvam</hi>’ ityevamādīni hi vaidikārthavādāntargatānyeva hi niruktavyākaraṇādīni taiḥ vidhāyako vedo 'dhyetavya iti smṛtyartho bhavet |</p>
		<lg>
		  <l>prātiśākhyāni vā yāni svādhyāyavadadhīyate |</l>
		  <l>gṛhyamāṇatadarthatvādaṅgatvaṃ teṣu vā sthitam ||</l>
		</lg>
		<p>yāni hi vedavyāpāraparāṇyeva teṣu liṅgena śakyamaṅgatvamadhyavasātum | nanu katibhayaspṛṣṭavedavākyodāharaṇacchadmamātreṣu pāṇiniprabhṛtipraṇīteṣu prātiśākhyānīva prayogaśāstrāṇīti cet | na | teṣāṃ padasvarūpeṣveva vyāpārāt | pāṇinīyādiṣu hi vedasvarūpavarjitāni padānyeva saṃskṛtya saṃskṛtyotsṛjyante | prātiśākhyaiḥ punarvedasaṃhitādhyayanānugatasvarasaṃdhiprayativivṛtipūrvāṅgaparāṅgādyanusaraṇādvedāṅgatvamāviṣkṛtam |</p>
		<lg>
		  <l>pūrvoktenānusaṃghānamāgamasya ca nāsti te |</l>
		  <l>āgamo 'dhyayanaprāyaḥ prākca śabdānuśāsanam ||</l>
		</lg>
		<p><hi rend="bold">brāhmaṇena niṣkāraṇo dharmaḥ ṣaḍaṅgo vedo 'dhyeya</hi><note type="reference"><ref cRef="MaBhā">ma. bhā. paspaśāhnike |</ref></note> iti vihito jñāne dharmaḥ śāstrapūrvaprayoge 'bhyudaya iti ca vyāhatābhidhānam | yadapi ca śabdāpaśabdajñānalāghavaṃ prayojanatvenopadiṣṭaṃ tannirākṛtaprayojanāntarasya lāghavamātramevāvaśiṣyata iti satyamevoktam |</p>
		<lg>
		  <l>yadi vā gauravasyaiva laghutvamupacaryate |</l>
		  <l>viparyayāpadeśena śūre kātaraśabdavat ||</l>
		</lg>
		<p>lokaprasiddhānāmeva śabdānāmatyantaviṣamadhātugaṇoṇādisūtrādibhiralaukikasaṃjñāparibhāṣānibaddhaprakriyairanavasthitasthāpanākṣepasiddhāntavicāraiḥ kleśenāntaṃ gatvā yathāvasthitā<pb n="266" break="no"/>nuvādamātrameva kriyate, tatrāpi codāharaṇavyatirikteṣu kasyacideva lakṣaṇayojanasāmarthyaṃ dṛśyate | tenātyantaguruḥ sannayamupāyastutyarthameva laghurityupacaritaḥ | <hi rend="bold">yadapi kena</hi> ciduktam﻿—</p>
		<lg>
		  <l>tattvāvabodhaḥ śabdānāṃ nāsti vyākaraṇādṛte || iti |</l>
		</lg>
		<p>tadrūparasagandhasparśeṣvapi vaktavyamāsīt |</p>
		<lg>
		  <l>ko hi pratyakṣagamye 'rthe śāstrāttattvāvadhāraṇam |</l>
		  <l>śāstralokasvabhāvajña īdṛśaṃ vaktumarhati ||</l>
		</lg>
		<p>ata eva ślokasyottarārdhaṃ vaktavyam |</p>
		<lg>
		  <l>tattvāvabodhaḥ śabdānāṃ nāsti śrotrendriyādṛte || iti |</l>
		</lg>
		<p>na hyatra kaścidvipratipadyate badhireṣvevamadṛṣṭatvāt |</p>
		<lg>
		  <l>asaṃdehaśca vedārthe yadapyuktaṃ prayojanam |</l>
		  <l>tadapyasadyato nāsmātpadavākyārthanirṇayau ||</l>
		</lg>
		<p>yataḥ padārthasaṃdehāstāvadbahavo vṛddhavyavahārādeva nivarttante | śeṣāśca nigamaniruktakalpasūtratarkābhiyuktebhyaḥ sarveṣāmarthapratipādanaparatvāt | vyākaraṇena punaratantrīkṛtyārthaṃ padasvarūpamātre 'nvākhyāyamāne dūrādapetamevārthajñānam | tathā hi﻿—</p>
		<lg>
		  <l>dhātubhyaḥ kalpite nāmni kriyāyogo 'nugamyate |</l>
		  <l>na cābhidhānavelāyāṃ tatpratītirbhanāgapi ||</l>
		</lg>
		<p>‘<hi rend="bold">gamerḍoḥ</hi>’<note type="reference"><ref cRef="Uṇādi:235">uṇādisū. 235 |</ref></note> ityetadvayutpattyanusārī hi gantṛmātrameva gośabdavācyamadhyavasyet | jātiśabdaścāyaṃ vṛddhavyavahāre 'vasthito yatra prasiddhastatrānvākhyātavyaḥ | tathā ca﻿—</p>
		<lg>
		  <l>kuśalodāraśabdāderyāvatyanugamaḥ sthitaḥ |</l>
		  <l>na tāvatyeva śabdārthaprasiddhirvyavatiṣṭhate ||</l>
		</lg>
		<lg>
		  <l>aśvakarṇājakarṇādau samāsānugame sati |</l>
		  <l>apetāvayavārtho 'rtho dṛśyate vṛttaśabdavat ||</l>
		</lg>
		<lg>
		  <l>evaṃ rājanyaśabdāderayatatvādyanādaraḥ |</l>
		  <l>vyākriyāviparīto 'pi sthito lokaprasidghitaḥ ||</l>
		</lg>
		<lg>
		  <l>tathā vedaviruddhe 'rthe dṛṣṭaṃ śabdānuśāsanam |</l>
		  <l>tattathā yadi gṛhyeta vedāṅgatvaṃ virudhyate ||</l>
		</lg>
		<p>‘<hi rend="bold">kalerḍhak</hi>’<note type="reference"><ref cRef="Aṣṭā:4.2.8">pā. sū. (4﻿—2﻿—8)</ref></note> ‘<hi rend="bold">vāmadevāḍḍyaḍḍyau’ iti</hi><note type="reference"><ref cRef="Aṣṭā:4.2.9">pā. sū. (4﻿—2﻿—9) |</ref></note> kalivāmadevadṛṣṭasāmābhidhānapratipattirvaiyākaraṇasya <pb n="267"/>bhavati | vede tu “<hi rend="bold">tato vasu vāmaṃ samabhavat tasmādvāmadevyam</hi>” “<hi rend="bold">yadakālayattatkāleyasya kāleyatvam</hi>” ityādyarthavyutpattidarśanaṃ vyākaraṇānusāriṇīṃ pratipattiṃ bādhate | tathā kalpasūtrakāraiḥ <hi rend="bold">kṛṣṇaśaṃ vāsaḥ kṛṣṇavalakṣe ajine</hi> ityevamādiṣu kṛṣṇadaśādivivaraṇāśrayaṇādvayākaraṇaśatenāpyanavagatā arthā vedārthavitparamparāprāptā vedavākyapaurvāparyāvagatayūpādiśabdārthāśca vyākhyāyante | yathā caivamādiṣu vyākaraṇānapekṣāṇāmeva niḥsaṃśayārthapratipattistathā sthūlapṛṣatyādiśabdārtheṣvapi vyākhyātṛparamparaiva nirṇayakṣameti na vyākaraṇamapekṣitavyam | kiṃ ca﻿—</p>
		<lg>
		  <l>vākyārtheṣu ca saṃdehā jāyante ye sahastraśaḥ |</l>
		  <l>naiṣāṃ vyākaraṇātkaścitpūrvapakṣo 'pi gamyate||</l>
		</lg>
		<p>yadi vedārthāsaṃdehaprayojanaṃ vyākaraṇaṃ bhavettataḥ kimarthavādāḥ svatantrāḥ kaṃcidarthaṃ pratipādayantyatha vidhiśeṣabhūtāḥ | tathā kimūrgavarodhanamaudumbaratvasya phalamuta praśaṃsārthamupāttamiti | tathā hetuvidhihetvarthavādamantraprayogadṛṣṭādṛṣṭārthatvādiṣu grahaikatvavivakṣādiṣu ca saṃdehānapanayet | athaivamādiṣu mīmāṃsāsiddhatvādvayākaraṇe 'nupanyāsastataḥ kalpasūtrakāravacanasiddhakatipayasthūlapṛṣatyādyarthanirṇayaprayojanatā sutarāṃ nā ' 'śrayaṇīyā | api ca—</p>
		<lg>
		  <l>lakṣaṇotthe 'pi saṃdehe vyākhyānādeva nirṇayaḥ |</l>
		  <l>vedaśabdeṣvapi vyākhyā naiva daṇḍairnivāryate ||</l>
		</lg>
		<p>‘<hi rend="bold">vyākhyānato viśeṣapratipattiḥ</hi>’<note type="reference"><ref cRef="MaBhā">ma. bhā. (pratyāhārāhanike laṇsūtre)</ref></note> ityanayaiva paribhāṣayā na hi <hi rend="bold">saṃdehādalakṣaṇamiti</hi>vanna hi saṃdehādaveda ityapi śakyaṃ vaktum |</p>
		<lg>
		  <l>na cāgṛhītaśabdārthaiḥ kaiścidvyākaraṇāśrayāt |</l>
		  <l>vyākhyātuṃ śakyate vedo yataḥ syāttena niścayaḥ ||</l>
		</lg>
		<lg>
		  <l>yathaivāvasthito vedastathā vyākhyā 'pi sarvadā |</l>
		  <l>ataḥ sthūlapṛṣatyādivyākhyā vyākaraṇādṛte ||</l>
		</lg>
		<lg>
		  <l>na ca loke prayuktānāṃ padānāṃ dṛśyate svaraḥ |</l>
		  <l>vyavahārādbahirbhūtātsvarānnāto 'rthaniścaya ||</l>
		</lg>
		<p>vṛddhavyavahārādhīnaṃ śabdārthāvadhāraṇaṃ tatra ca samāsāntodāttatvapūrvapadaprakṛtisvaratvādiprayogavibhāgābhāvānna tatkṛtā 'rthaviśeṣavyavasthā |</p>
		<lg>
		  <l>yatra tvasti svarajñānaṃ vedavākyeṣvaviśrutam |</l>
		  <l>tatra naiva padārthānāmavadhāraṇasaṃbhavaḥ ||</l>
		</lg>
		<lg>
		  <pb n="268"/>
		  <l>tatrāpi nirṇayo yaḥ syādarthaprakaraṇādibhiḥ |</l>
		  <l>tatra taireva siddhatvānna svarasyābhidhāṅgatā ||</l>
		</lg>
		<lg>
		  <l>tenādṛṣṭārtha evāyaṃ svarapāṭho 'vagamyate |</l>
		  <l>sarvadā brahmayajñāṅgadravyayajñajapeṣu ca ||</l>
		</lg>
		<p>vyākaraṇānugamo 'pi cāsya yadi nāma kathaṃcittadupayogārtha eva bhavennatu lokikaprayogārthaḥ| atyantāprayuktatvāt |</p>
		<lg>
		  <l>na ca vyākaraṇoktena svareṇārthasya nirṇayaḥ |</l>
		  <l>śabdānuśāsanaṃ hyetaddṛṣṭaṃ nārthānuśāsanam ||</l>
		</lg>
		<p>tasmādasaṃdehārthamapi nādhyeyaṃ vyākaraṇam | na hyetadarthaniścayāṅgabhūtasvaraviśeṣaprayogotpattiśāstram | yānyapi ca ‘imāni bhūyaḥ śabdānuśāsanasya prayojanāni’ ityevamupanyastāni teṣāmapi kānicitprayojanatvayogyānyeva na saṃbhavanti, kānicitprayojanābhāsāni, kānicidapramāṇakāni | api ca﻿—</p>
		<lg>
		  <l>arthavattvaṃ na cejjātaṃ mukhyairyasya prayojanaiḥ |</l>
		  <l>tasyānuṣaṅgikeṣvāśā kuśakāśāvalambinī ||</l>
		</lg>
		<p>tatra yastāvatte 'surā ityādyasurapurākalpārthavādaprakrame 'paśabdapratiṣedhaḥ prayojanatvenopanyastaḥ sa yathāvasthitastathoktaṃ prāk | duṣṭaḥ śabda ityatrāpi bahujanaprasiddhaśikṣākārapaṭhitamantrapadoddhāreṇa śabdapadaṃ prakṣipatā svapakṣānurāgo darśitaḥ | duṣṭamantraprayoge tviṣyata eva yajamānasya pratyavāyaḥ | ‘<hi rend="bold">yaddhotā jahāti vāgghi tadyajamānaṃ jahāti</hi>’ ityevamādibhiḥ sarvartvikprayojyamantravināśeṣu yajamānagāmidoṣadarśanāt | tathā ca ‘<hi rend="bold">indraśatrurvardhasva</hi>’ iti mantraprayogavināśadoṣa evodāhṛtaḥ | yattu nirukte ‘<hi rend="bold">yadadhītamavijñātaṃ nigadenaiva śabdyate</hi>’<note><p>anagnāviva śuṣkaidho na tajjvalati karhiciditi śeṣaḥ |</p></note> ityuktaṃ, tadasmābhiḥ prathamasūtra evārthaśabdaṃ vyācakṣāṇaiḥ snānasmṛtyatikramakāraṇatvenopavarṇitam | ‘<hi rend="bold">anatikrāmanto vedamarthavantaṃ santamanarthakamavakalpayema, dṛṣṭo hi tasyārthaḥ karmāvabodhanam</hi>’ iti | tataścāvyākhyātena vedenārthaprakāśanākaraṇāt ‘<hi rend="bold">na tajjvalati karhi</hi> cit’ iti | satyamevaitat | na tu vyākaraṇasya tatropayogaḥ | karmaprayogotpattiṃ pratyaśāstratvāt | śabdaśāstrametaditi cetteṣvapi pūrvoktena nirmūlatvena na vyavasthā syāt tasmātkalpasūtraniruktamīmāṃsānāmevādhītamantrabrāhmaṇārthavijñānopayogakṣamatvādetatprayojanaṃ yuktaṃ, na tu vyākaraṇasya | <note><p>yastu prayuṅkte kuśalo śabdānyathāvavdyavahārakāle | so 'nantamāpnoti jayaṃ paratra vāgyogavidduṣyati cāpaśabdaiḥ | ma. bhā. |</p></note><hi rend="bold">yastu prayuṅkta itye<pb n="269" break="no"/>tadapi mantrabrāhmaṇaśabdasya</hi> samyakprayogaprayojanameva vijñāyate | yathāsamāmnātādanyathākaraṇācca “<hi rend="bold">duṣyati cāpaśabdaiḥ</hi>” iti | svādhyāyādhyayanādhyāpanayajanayājanaga<hi rend="bold">tavedaśabdavinā</hi>śe 'pi ‘<hi rend="bold">yadṛkto yajña ārtimiyāt</hi>‘ <hi rend="bold">ita</hi> | etadvacanādavagatadoṣānuvādo 'pītyava<hi rend="bold">ga</hi>myate | <hi rend="bold">vāgyogaviditi</hi> ca bahulokavyavahāradarśanādviditapadapadārthasaṃbandhaḥ pumān, <hi rend="bold">brāhmaṇa</hi>vākyeṣu coddiśyamānopādīyamānaguṇapradhānādinirūpaṇāvadhṛtavacanavyaktiviśeṣo <hi rend="bold">mantreṣu</hi> cāvagatacoditācoditasvārthaparārthaprakāśanārhatvānarhatvavideva ca vāgyogavidityucyate na vaiyākaraṇaḥ | vaiyākaraṇasyaivaṃvidhaprayogotpattyaśāstratvāt | yada<hi rend="bold">pyavidvāṃsa</hi><note><p>avidvāṃsaḥ pratyabhivāde nāmno ye na plutiṃ vidaḥ | kāmaṃ teṣu tu viproṣya strīṣvivāyamahaṃ vadet | iti mahābhāṣye vyākaraṇasya strīsāmyaparihāraprayojanatvakathanārthamupanyastaḥ ślokaḥ |</p></note> iti, <hi rend="bold">pratyabhivāde</hi> nāmāntyasvaraplutānabhijñanindāvacanaṃ, tatplutasya trimātrasya lokaprasiddhatvānmanvādyupadiṣṭanāmāntyaprayogasiddhau labdhāyāṃ tatprayogotpattyaśāstratvam | na ca tāvatā manvādi<hi rend="bold">bhiranena</hi> codāhṛtena ślokena prakṛtipratyayādivibhāgadvāreṇa śabdāpaśabdavivekajñāna tadupayogo vā ' 'śrīyate | <hi rend="bold">yacca</hi> ‘<hi rend="bold">prayājāḥ savibhaktikāḥ kartavyāḥ</hi>’ iti tadyājñikopadeśasiddhatvād brāhmaṇe ca ṣaḍahavibhaktayaḥ “<hi rend="bold">agnirvṛtrāṇi jaṅghanat</hi>” “<hi rend="bold">agniṃ vo vṛtrahantamam</hi>” ‘<hi rend="bold">agninā 'gniḥ samidhyate</hi>’ ityevamādivibhaktavibhaktiprayogadarśanādantareṇāpi vyākaraṇaṃ vaibhaktikamātrālocanenāpi vā savibhaktikaprayājaprayogasiddheraśāstraṃ vyākaraṇam | “<hi rend="bold">yo vā imāṃ padaśaḥ svaraśo vācaṃ vidadhāti sa ārtvijīno bhavati</hi>”<note type="reference"><ref cRef="ṚgSaṃ:2.3.22">ṛ. saṃ. (2﻿—3﻿—22) |</ref></note> iti samyagvedādhyāyyevamabhidhīyate | tathā “<hi rend="bold">catvāri vākparimitā padāni</hi>” iti yāni tāvadoṃkāramahāvyāhṛtyādicatuṣṭayabāhulyaprayojanānusaraṇena nairuktairapyakṣaravarṇasāmyānnirbrūyāditivatprapañcitāni, na tatra vyākaraṇasya kaścidadhikāraḥ | yattu nāmākhyātopasarganipātacatuṣṭayānugataṃ vaiyākaraṇamatamāśritaṃ tadapi catuṣṭayasya lokasiddhatvādeva nātīva vyākaraṇāpekṣam | etadviṣayatve ca varṇyamāne “<hi rend="bold">turīyaṃ vāco manuṣyā vadanti</hi>” ityasaṃbaddhameva syāt | caturṇāmapi padajātānāṃ manuṣyairucyamānatvāt | tasmādayamasya mantrasyārthaḥ paurvāparyasaṃgato varṇyate | “<hi rend="bold">catvāri vākparimitā padāni</hi>” iti yairvākpadyate gamyate tāni catvāri pratyakṣānumānopamānārthāpattyākhyāni pramāṇānyabhidhīyante | tatra yāni pratīkavidhiprākṛtavaikṛtavākyasārūpyadṛṣṭānupapadyamānādiprabhavairanumānopamānārthāpattyākhyaistribhirgamyante, tāni tatsiddhatvādeva neṅgayanti noccārayanti | yastu bhāgastairaśakyaḥ pratipādayituṃ taṃ turīyaṃ pratyakṣasamadhigamyamadhyetāro manuṣyā vadanti samāmanantītyarthaḥ | ṣaṭpramāṇīmadhyācca pramāṇadvayaṃ vākpadatvādapoddhṛtam | abhāvastāvadabhāvaviṣayatvādeva vākpadaṃ na bhavati | āgamasya punarvāgātmakatvātpadyamānavāgāśritasya padatvāśrayaṇamanupa<pb n="270" break="no"/>pannam | pratyakṣapakṣanikṣiptatvātpṛthaktvenānirdeśaḥ | <note type="reference"><ref cRef="ṚgSaṃ:3.8.10">ṛ. saṃ. (3 |8 | 10) |</ref></note>catvāri śṛṅgetyasya tu viṣuvati hoturājye prayuktasya yo 'rthaḥ sa mantrādhikaraṇe vyākhyātaḥ | na cātra kācidvyākaraṇāpekṣā | yattu catvāri padajātāni śṛṅgāṇītyevamādisaṃkhyāsāmānyamātreṇa karmaviniyogānapekṣamarthāntaraṃ varṇyate, tadvayākaraṇakṛtavākvauśalamātram | tādṛśaṃ ca vaiśeṣikādiṣvapi tadabhiyuktaiḥ śakyaṃ yojayitumityanādaraṇīyam | “<hi rend="bold">utatvaḥ paśyan</hi>”<note type="reference"><ref cRef="ṚgSaṃ:8.2.23">ṛ. saṃ. (8 |2 23) |</ref></note> ityapi lokaniruktakalpasūtramīmāṃsāśrayotpannapadārthavākyārthajñānapraśaṃsārtha eva mantro vijñāyamāno na vyākaraṇamadriyate | evaṃ “<hi rend="bold">saktumiva titaünā</hi>”<note type="reference"><ref cRef="ṚgSaṃ:8.2.22">ṛ. saṃ. (8 | 2 | 22) |</ref></note> ityeṣo 'pyaviplutasvādhyāyādhyayananirmalavedākṣarārthajñānapraśaṃsārthaṃ pūrvavadeva varṇanīyaḥ | “<hi rend="bold">āhitāgnirapaśabdaṃ prayujya</hi>”<note type="reference"><ref cRef="MaBhā">ma. bhā. paspaśāhnike |</ref></note> iti, vyākhyātamevaitat | yadapi nāmakaraṇe, ghoṣavadādyantarantasthaṃ<note><p>avṛddhaṃ tripuruṣānūkamanaripratiṣṭitaṃ taddhi pratiṣṭhitatamaṃ bhavati iti śeṣaḥ ma. bhā. paspa. | 6 ṛ. saṃ. (6 | 5 | 7) |</p></note> dvicaturādivarṇakṛdantaparigrahataddhitavarjanavacanaṃ, tatkṛttaddhitasaṃjñayorvyākaraṇe 'pi pūrvaprasiddhayorevopādānādvarṇaparimāṇasya ca pratyakṣapūrvakasmṛtyadhīnatvād ghoṣavattvādīnāṃ ca śikṣāprātiśākhyeṣvanukramaṇātsarvaiśca śrotriyairakleśena nāmakaraṇānna vyākaraṇaṃ nāma prayogotpattiśāstratvenāpekṣaṇīyam | “<hi rend="bold">sudevoasi varuṇa6</hi>” ityatra yadyapi tāvatsapta vibhaktasya eva sapta sindhava iti vyākhyāyante tathā 'pi tāsāṃ vibhaktisaṃjñāmātraṃ vyākaraṇena kriyate prasiddhameva vā gṛhyate | yāni tu prayogarūpāṇi tāni loke vede ca vibhāgaśaḥ pratyakṣāṇyeveti na vyākaraṇāpekṣayaivamabhidhīyante | yadā punaḥ sapta sindhavo nadya eva yajñartvigyajamānapraśaṃsāpakṣe vā sapta hotrāgatā vācaḥ sapta sāmasvaragatāstadbhaktiṃgatā vā parigṛhyante, tadaitihāsikayājñikagocarāpannatvādaviṣaya eva vyākaraṇasya |</p>
		<lg>
		  <l>saṃskṛtānāṃ ca śabdānāṃ sādhutve parikalpite |</l>
		  <l>vaktavyaḥ kasya saṃskāraḥ kathaṃ vā kriyate punaḥ ||</l>
		</lg>
		<p>vyākaraṇena śabdeṣu saṃskriyamāṇeṣu na jñāyate kiṃ vastu saṃskriyate ko vā saṃskāra utpattiprāptivikārāpūrvasādhanasāmarthyādhānānāṃ kriyata iti |</p>
		<lg>
		  <l>na tāvadasti śabdatvavarṇatvavyaktisaṃskriyā |</l>
		  <l>sarvatrātiprasaṅgena na vyavasthā hi sidhyati ||</l>
		</lg>
		<lg>
		  <l>śabdatve saṃskṛte syāddhi dhvanīnāmapi sādhutā |</l>
		  <l>varṇatve 'pyekavarṇānāṃ gāvyādīnāṃ ca tulyatā ||</l>
		</lg>
		<p>etena varṇavyaktisaṃskāraḥ pratyuktaḥ |</p>
		<lg>
		  <pb n="271"/>
		  <l>gavādiṣu gakārādiryaḥ sakṛtsaṃskṛtaḥ kvacit |</l>
		  <l>gāvyādiṣu sa eveti sādhureva prasajyate ||</l>
		</lg>
		<lg>
		  <l>evaṃ pratyekasaṃskāre na kasyacidasādhutā |</l>
		  <l>samudāyastu naivāsti teṣāmayugapacchruteḥ ||</l>
		</lg>
		<p>yeṣāṃ tāvadvarṇavyaktayaḥ pradhvaṃsinya eva teṣāṃ vinaṣṭānutpannānāṃ saṃskārāyogyatvameva |</p>
		<lg>
		  <l>vartamānā 'pi saṃskārakṣaṇaṃ naivāvatiṣṭhate |</l>
		  <l>tāvadeva vinaśyetsā yāvatsaṃskartumiṣyate ||</l>
		</lg>
		<lg>
		  <l>na ca tāṃ saṃskṛtāṃ bhūyaḥ kaścana drakṣyati kvacit |</l>
		  <l>saktūnāmiva saṃskāro homenaiṣa prasajyate ||</l>
		</lg>
		<p>yathaiva homasaṃskṛtānāṃ bhasmasādbhāvātsaktūnāṃ punardarśanaviniyogāsaṃbhavāddvitīyāpratipāditasaṃskāryatvaparigrahe saktavo homastadbhāvanāvidhiriti sarveṣāmanarthakatvaṃ prasajyata iti saṃskārānāśrayaṇaṃ, tathaiva kṣaṇikaśabdavyaktisaṃskārapakṣe sarvānarthakatvaprasaṅgaḥ | tataśca yo 'pyayamaniyamo 'bhihito yadyevaṃ nityaḥ śabdo 'thāpi kārya ubhayathā 'pi lakṣaṇaṃ pravartyamiti sa evameva nyāyamirūpaṇabhayamātrāviṣkaraṇārthaḥ śiṣyavyāmohanārtho veti na yuktaḥ parigrahītum |</p>
		<lg>
		  <l>adūraviprakṛṣṭe ca vastunyaniyamo bhavet |</l>
		  <l>śītoṣṇāniyamaṃ brūyātko nu vahneḥ sacetanaḥ ||</l>
		</lg>
		<lg>
		  <l>utpādaścaiva saṃskāraḥ kāryapakṣe bhavedayam |</l>
		  <l>tataśca sutarāṃ prāptā prayogotpattyaśāstratā ||</l>
		</lg>
		<p>vyākaraṇaprakriyānugṛhītena vaiyākaraṇenotpādyamāneṣu sādhuśabdeṣu nityavedamūlatvavedāṅgatvanirākaraṇaṃ svayamevā ' 'pāditam |</p>
		<lg>
		  <l>atha vyākaraṇotpannaiḥ śabdairvedo 'pi nirmitaḥ |</l>
		  <l>tato vyākaraṇasyeva vedasyāpyapramāṇatā ||</l>
		</lg>
		<lg>
		  <l>śabdaścotpādyamānatve kṣaṇānna syātkṣaṇāntare |</l>
		  <l>tādṛśasya ca saṃskāro na śakyo nopayujyate ||</l>
		</lg>
		<lg>
		  <l>tasmādaniyamaṃ muktvā nityaḥ saṃkriyate yadi |</l>
		  <l>vikriyākhyo 'pi saṃskārastato naivāsya saṃbhavet ||</l>
		</lg>
		<lg>
		  <l>vinā vyākaraṇādāptiḥ siddhā śrotrasamāśrayā |</l>
		  <l>adṛṣṭārthastu saṃskāro vidhyabhāvānna gamyate ||</l>
		</lg>
		<lg>
		  <pb n="272"/>
		  <l>dṛṣṭārtheṣu ca śabdeṣu nādṛṣṭena prayojanam |</l>
		  <l>na hīṣṭaṃ bhojanārthānāṃ vrīhīṇāṃ prokṣaṇātphalam ||</l>
		</lg>
		<lg>
		  <l>karmaprakaraṇāmnātā na ca vyākaraṇakriyā |</l>
		  <l>yenāpūrvaprayuktānāṃ śabdānāṃ saṃskṛtirbhavet ||</l>
		</lg>
		<lg>
		  <l>hantyādividhivannāpi saṃbhavī vyākriyāvidhiḥ |</l>
		  <l>pauruṣeyaṃ kathaṃ vastu vidadhyācchāśvato vidhiḥ ||</l>
		</lg>
		<lg>
		  <l>tenānārabhyavāde 'pi vidhirnaivāsti tādṛśaḥ |</l>
		  <l>anārabhya vidhitve ca na karmārthatvasaṃbhavaḥ ||</l>
		</lg>
		<lg>
		  <l>aikāntikaṃ hi saṃskāryaṃ yatkratau syātsruvādivat |</l>
		  <l>taddvāreṇa kratuprāptirna lokavyabhicāriṇaḥ ||</l>
		</lg>
		<lg>
		  <l>lokavedagatatvācca śabdānāṃ vyabhicāritā |</l>
		  <l>ato na vyākriyā gacchettadupasthāpitaṃ kratum ||</l>
		</lg>
		<lg>
		  <l>ākāśe 'vasthitaḥ śabdaḥ saṃskartuṃ śakyate katham |</l>
		  <l>nityatvānmūrtyabhāvācca vyomāśritavibhutvavat ||</l>
		</lg>
		<lg>
		  <l>varṇasaṃskāramātraṃ ca yadi vyākaraṇādbhavet |</l>
		  <l>pratyāhāreṇa tatsiddhernottareṇa prayojanam ||</l>
		</lg>
		<lg>
		  <l>samudāyastvavastutvānnaiva saṃskāramarhati |</l>
		  <l>pratyekaṃ ca bhavedyadvadagnidharmaḥ pratīṣṭakam |</l>
		</lg>
		<lg>
		  <l>na ca sthalavadārambho varṇaiḥ śabdasya kasya cit |</l>
		  <l>yena tatsaṃskṛtiḥ sidhyetsa hi pūrvaṃ nirākṛtaḥ ||</l>
		</lg>
		<lg>
		  <l>sphoṭagośabdatāṅgatvaprabhṛtau padakalpanā |</l>
		  <l>gakārādipadavyākhyādvāreṇaiva nirākṛtā ||</l>
		</lg>
		<lg>
		  <l>sarvavarṇasamūho 'pi na saṃskāryaḥ kathaṃcana |</l>
		  <l>na tasyārthaprayuktatvamasti hyanabhidhānataḥ ||</l>
		</lg>
		<lg>
		  <l>atha tricaturā varṇāḥ saṃskriyante pade pade |</l>
		  <l>saṃkhyāmātrasya sādhutvaṃ tacca syāditareṣvapi ||</l>
		</lg>
		<lg>
		  <l>saṃskriyetānupūrvī cecchabdadharmo na seṣyate |</l>
		  <l>grahaṇoccāraṇasthatvādgāvyādiṣu ca saṃbhavāt ||</l>
		</lg>
		<lg>
		  <l>grahaṇoccāraṇe eva saṃskārye yadi manyase |</l>
		  <l>karmaṇaḥ karmasādhyatvamupariṣṭānniṣetsyate ||</l>
		</lg>
		<p><pb n="273"/>vakṣyati hi﻿—</p>
		<p><hi rend="bold">kartṛguṇe tu karmāsamavāyādvākyabhedaḥ syāditi</hi><note type="reference"><ref cRef="MīSū:3.1.10">jai. sū. ( 3﻿—1﻿—10 ) |</ref></note> |</p>
		<lg>
		  <l>tālvādiśrotrasaṃskāro na ca vyākaraṇādbhavet |</l>
		  <l>vaidyopadiṣṭasaṃskārasaṃskāryatvāvadhāraṇāt ||</l>
		</lg>
		<lg>
		  <l>mano vā puruṣo vā 'tha saṃskārāspadamiṣyate |</l>
		  <l>śabdānuśāsanaṃ śāstramiti vyarthaṃ tadā bhavet ||</l>
		</lg>
		<lg>
		  <l>śiṣyānuśāsanatvaṃ hi śāstrāṇāmupapadyate |</l>
		  <l>śabdasyānanuśāsyatvādvayarthaṃ tadanuśāsanam ||</l>
		</lg>
		<lg>
		  <l>sphoṭaśabde ca saṃskāraḥ sutarāṃ nopapadyate |</l>
		  <l>asantau tatra hi syātāṃ prakṛtipratyayāvapi ||</l>
		</lg>
		<lg>
		  <l>vākyasphoṭaśca yairiṣṭaḥ sarvāvayavavarjitaḥ |</l>
		  <l>nāmākhyātādi<note><p>ādiśabdena nipātopasargayoḥ parigrahaḥ |</p></note> saṃskāryaṃ teṣāṃ śaśaviṣāṇavat ||</l>
		</lg>
		<lg>
		  <l>apoddhāreṇa saṃskāro yadyatrābhyupagamyate |</l>
		  <l>śṛṅgaṃ śaśādapoddhṛtya kiṃ na saṃskriyate manāk ||</l>
		</lg>
		<lg>
		  <l>anyāvayavasārūpyādapoddhāro yadīṣyate |</l>
		  <l>kharaśṛṅgeṇa sārūpyācchaśaśṛṅgasya kiṃ na saḥ ||</l>
		</lg>
		<lg>
		  <l>gavayādiṣu nāṅgānāṃ sādṛśyaṃ yannidarśitam |</l>
		  <l>satyāvayavasāmānyāttārdihāpīṣyate tathā ||</l>
		</lg>
		<lg>
		  <l>vākyādhikaraṇe caitadvistareṇa nirākṛtam |</l>
		  <l>tenāpoddhārasaṃskārakalpanā 'pi na yujyate ||</l>
		</lg>
		<lg>
		  <l>anvācakṣīta śāstraṃ cecchabdānasadapoddhṛtān |</l>
		  <l>etenaivāpramāṇatvamasya māhendrajālavat ||</l>
		</lg>
		<lg>
		  <l>aṃśiṣyatvādaśāstratvamevaṃ tāvatpadaṃ prati |</l>
		  <l>vākyānuśāsanaṃ naiva kṛtaṃ vyākaraṇena ca ||</l>
		</lg>
		<lg>
		  <l>arthena ca prayuktānāṃ śabdānāṃ saṃskriyoditā |</l>
		  <l>vākyamevaṃvidhaṃ ceṣṭaṃ na padānyarthavarjanāt ||</l>
		</lg>
		<lg>
		  <l>brāhmaṇārtho yathā nāsti kaścidbrāhmaṇakambale |</l>
		  <l>devadattādayo vākye tathaiva syuranarthakāḥ ||</l>
		</lg>
		<p>iti bahuprapañcamuktvā kevalasya cāprayogādarthaprayuktatvaṃ nirākṛtya vākyānvākhyānārthameva vyākaraṇamapi vyākhyānaṃ yuktamāsīttadanāśrayaṇāttu sūtravārtikabhāṣyakāravadeva <pb n="274"/>pūrvāparaviruddhamabhidadhānaiṣṭīkākārairapi sutarāṃ vyākaraṇasyāpratyayitapuruṣapraṇītatvaṃ darśitam |</p>
		<lg>
		  <l>ato vigānabhūyiṣṭhādviruddhānmūlavarjitāt |</l>
		  <l>niṣphalācca vyavasthānaṃ śabdānāṃ nānuśāsanāt ||</l>
		</lg>
		<p>tataśca﻿—</p>
		<lg>
		  <l>svādhyāyādhyayanaṃ muktvā tatprayogaśca karmasu |</l>
		  <l>śeṣaśabdaprayogeṣu na vyavasthopayujyate ||</l>
		</lg>
		<p>tena sarvairbhāṣitavyaṃ sarve sādhava iti | atrānumānaprayogāḥ﻿—</p>
		<lg>
		  <l>gāvīgoṇyādayaḥ śabdāḥ sarve gotvasya vācakāḥ |</l>
		  <l>vṛddhaistatra prayuktatvādgaurusretyevamādivat ||</l>
		</lg>
		<lg>
		  <l>evaṃ sādhutvameteṣāṃ sarveṣāmarthasādhanāt |</l>
		  <l>śrautratvānnāpaśabdatvaṃ pūrvadṛṣṭāntadarśanāt ||</l>
		</lg>
		<lg>
		  <l>anāditvaṃ ca sarveṣāmavadhyanavadhāraṇāt |</l>
		  <l>vakturvaktuḥ puro vṛtteḥ śakyaṃ vaktuṃ gavādivat ||</l>
		</lg>
		<lg>
		  <l>sādhubhirbhāṣamāṇānāṃ nādṛṣṭaphalasaṃbhavaḥ |</l>
		  <l>dṛṣṭārthatvādyathā dhūmādagniṃ deśe 'vagacchatām ||</l>
		</lg>
		<lg>
		  <l>aśāstravihitvācca buddhaśabdābhidhānavat |</l>
		  <l>śāstraṃ nāvedarūpatvātprākṛtavyākriyādivat ||</l>
		</lg>
		<lg>
		  <l>vedamūlatayā 'pyasya pramāṇatvaṃ na kalpate |</l>
		  <l>avedaviṣayārthatvānnāṭakādinibandhavat ||</l>
		</lg>
		<lg>
		  <l>śāstrāṅgamapi naivaitadatādarthyātkathādivat |</l>
		  <l>atādarthyaṃ vinā 'pyasmādvedenārthāvabodhanāt ||</l>
		</lg>
		<lg>
		  <l>na ca śabdaprayogāṅga siddhe tasminpravartanāt |</l>
		  <l>yadīdṛśamanaṅgaṃ taddṛṣṭaṃ netrānumānavat ||</l>
		</lg>
		<p>yathā hi cakṣurādigrahaṇānapekṣarūpādivijñānasiddhau tajjanitārthāpattiprabhavaṃ cakṣurādyanumānamupajātamapi na pūrvajñānasyāṅgamevaṃ lokavedasiddhaśabdaprayogottarakālapraṇītatayā vyākaraṇamapyanaṅgam |</p>
		<lg>
		  <l>tasmātparyāyaśabdatvādgāvyādestaruvṛkṣavat |</l>
		  <l>ācāreṇa prayojyatvaṃ na śāstrasthairnivāritam || 24 ||</l>
		</lg>
	      </div> <!-- sūtra !-->
	      <div type="sūtra" n="25">
		<pb n="275"/>
		<p>evaṃ prāpte 'bhidhīyate﻿—</p>
		<lg>
		  <l>anaikāntikatā tāvadarthāpatterihocyate |</l>
		  <l>anyathā 'pyupapannatvātprayogārthāvabodhayoḥ ||</l>
		</lg>
		<lg>
		  <l>vācakatvādṛte yastu na kathaṃcitprayujyate |</l>
		  <l>prayogapratyayāyattā tatra vācakatā dhruvam ||</l>
		</lg>
		<lg>
		  <l>saṃśayapratibaddhe ca pūrvapakṣārthanirṇaye |</l>
		  <l>iṣṭārthaniścayaḥ śakyaḥ sukhaṃ siddhāntahetunā ||</l>
		</lg>
		<p>dṛḍhaviparyayajñānānantaraṃ sahasaiva ca samyagjñānotpādātibhārādbhāraikadeśāvatāraṇārthaṃ saṃśayotthāpanāmātrameva tāvadyuktam | atha vā﻿—</p>
		<lg>
		  <l>saṃsiddhavyavahāratvādanāditvaṃ yadāśritam |</l>
		  <l>aparādhaprasaṅgena tatraiṣā saṃśayakriyā ||</l>
		</lg>
		<p>yadi hyekāntena yādṛśaḥ paramukhācchabdaḥ śrūyate tādṛgeva sarveṇa sarvadoccāryeta tato vṛddhavyavahāraparamparāyāṃ satyāṃ gavādibhiriva na gāvyādibhiḥ kaścidapi kālaḥ śūnya āsīdityadhyavasāyādanāditvamaṅgīkriyeta | aparādhajasya śabdasya saṃbhavāttu tadāśaṅkāyāṃ satyāṃ naikāntataḥ sarveṣāmanāditvam | prayatnaniṣpatteriti pūrvoktanyāyāvadhāritaprayatnābhivyaktireva hetutvenopadiśyate | apara āha | aprayatnaniṣpatteraparādhasya bhāgiteti | yo hyaskhalitaprayatnaḥ śabdamabhivyanakti tasya paramparāgataśabdoccāraṇamātrātsarve samānavidhānā bhaveyuḥ | yadā tvaprayatnaniṣpattirapi śabde saṃbhāvyate tadā tatrāparādhajarūpāntarāpattiprasaṅgānna niyogataḥ sarvaśabdānāṃ samānavidhānatvam | atha vā śabdaviṣayasya prayatnasyaiva yā niṣpattistasyāmaparādhaḥ sunipuṇānāmapyavikalakaraṇānāṃ dṛśyate kimutānipuṇaviguṇakaraṇānām﻿—</p>
		<lg>
		  <l>yaśca prayatnaniṣpattāvaparādhaḥ kṛtāspadaḥ |</l>
		  <l>śabde sa tadabhivyaṅgye prasajankena vāryate ||</l>
		</lg>
		<lg>
		  <l>ataścānaparādhena vyajyamāneṣu sādhutā |</l>
		  <l>sāparādheṣvasādhutvaṃ vyavasthaivaṃ ca tatkṛtā ||</l>
		</lg>
		<p><pb n="276"/>loke 'pi ca﻿—</p>
		<lg>
		  <l>avinaṣṭe vinaṣṭe ca dṛśyete sādhvasādhute |</l>
		  <l>tathā sati ca taddvārā siddhiḥ śabdāpaśabdayoḥ ||</l>
		</lg>
		<lg>
		  <l>yadvā satyatvamevedaṃ sādhutvamabhidhīyate |</l>
		  <l>asatyatvamasādhutvaṃ dharmādharmopayogavat ||</l>
		</lg>
		<lg>
		  <l>dharmādharmavyavasthā hi satyānṛtanibandhanā |</l>
		  <l>vihitapratiṣiddhatvāttayośceṣṭā saśāstratā ||</l>
		</lg>
		<lg>
		  <l>arthasatyaṃ yathā vācyaṃ śabdasatyaṃ tathaiva hi |</l>
		  <l>śabdānṛtaṃ na hātavyamarthānṛtavadeva naḥ ||</l>
		</lg>
		<lg>
		  <l>evaṃ sati vyavasthāne bhakṣyāmakṣyavibhāgavat |</l>
		  <l>prayogotpattyaśāstratvāditi hetorasiddhatā ||</l>
		</lg>
		<p>atha vā yaduktam |</p>
		<lg>
		  <l>sādhornityaprasaktatvādasādhoraprasaṅgataḥ |</l>
		  <l>na dharmaniyamo 'stīti tatredamabhidhīyate ||</l>
		</lg>
		<lg>
		  <l>aparādhasya bhāgitvādubhayaṃ sāvakāśakam |</l>
		  <l>sādhoraniyatā prāptirasādhośca prayojyatā ||</l>
		</lg>
		<p>yadi hi sādhuḥ prayujyamāno na kaścitkadācidapi vinaśyettatastasya nityaprāptatvānnivartyāpaśabdāprāpteśca niyamaśāstramanarthakaṃ bhavet | yadā tvaparādhabhāgitve sati dvayorapyaniyatā prāptistadā sādhuniyamakāriṇaḥ śāstrasya na viṣayavyāghātaḥ | eka evāyaṃ śabdaḥ puruṣāśaktipramādakāraṇādibhedāttāṃ tāṃ varṇanyūnātirekakramānyatvādyavasthāmanupataṃstena tenāpabhraṃśarūpeṇa gṛhyamāṇastamevārthaṃ pratipādayatīti na paryāyakalpanayā vācakaśabdāntaratvaikāntasiddhiḥ | kiṃ ca |</p>
		<lg>
		  <l>devadattādināmāni niḥsaṃdigdhāni yāni ca |</l>
		  <l>bālaistattādirūpeṇa nāśyante taiśca saṃśayaḥ ||</l>
		</lg>
		<p>tattādiśabdādapi hi bālaprayuktāttadanukārikaṭhorabuddhiprayuktādvā devadattādyarthapratyayamupalabhamānaḥ kathamiva prayogapratyayadarśakābhyāmeva vācakatvamadhyavasyet |</p>
		<lg>
		  <l>apabhraṃśāśca ye kecidrụ̄dhā gāvyādayo jane |</l>
		  <l>te 'pi gāvyādirūpeṇa nāśyante vyabhicāritāḥ ||</l>
		</lg>
		<p><pb n="277"/>katiṣucideva gāvyādiṣu cirāpabhraṣṭatvādrūḍhayāśaṅkayā sādhutvabhrāntirbhavet | ye tu saṃpratyeva jaḍaprāyajñānakaraṇairabhinavagāvyādirūpeṇa vināśyaśabdāḥ prayujyamānāḥ prakṛtyanusaraṇadvāreṇa vā 'rthaṃ pratyāpayanta upalabhyante teṣvapi prayogapratyayadarśanamastītyanaikāntikatā |</p>
		<lg>
		  <l>tataśca tvatprayukto 'yaṃ heturapyaparādhabhāk |</l>
		  <l>anaikāntikatādoṣānna hyasau sādhanakṣamaḥ ||</l>
		</lg>
		<lg>
		  <l>anyathoccāryamāṇaśca śabdo 'pabhraśyate yathā |</l>
		  <l>tathā heturanaikāntāddhetvābhāsatvamṛcchati |</l>
		</lg>
		<lg>
		  <l>tasmāddṛṣṭaprayoge 'pi punarasti vicāraṇā |</l>
		  <l>vācako 'yaṃ na vetyevaṃ sati vā 'nyena nirṇayaḥ || 25 ||</l>
		</lg>
	      </div> <!-- sūtra !-->
	      <div type="sūtra" n="26">
		<p>saṃśayāpādanātparapakṣe jite 'pi svapakṣasiddhirdurlabhaivetyevamarthamuttarasūtram﻿—<hi rend="bold">anyāyaścāneka śabdattvamiti</hi> | kathaṃ punaridamanyāyyam | taducyate﻿—</p>
		<lg>
		  <l>vācyavācakasāmarthyaniyamo yo 'bhidhāgataḥ |</l>
		  <l>saṃbandhastadanekatve svarūpātso 'pi hīyate ||</l>
		</lg>
		<p>ekātmakayoreva hi vācyavācakayoranyonyākṣepātparasparaniyamaḥ saṃbhavatyanyatarasyāpi tvanekatve sati vyabhicārānniyamahāniḥ | kiṃ ca﻿—</p>
		<lg>
		  <l>sāmarthyaṃ sarvabhāvānāmarthāpattyā 'vagamyate |</l>
		  <l>ekasāmarthyasiddhe 'rthe nānekaṃ tacca labhyate ||</l>
		</lg>
		<p>atyantādṛṣṭā hi vācyapratyayānyathānupapattimātrapramāṇikā vācakaśaktirekatraiva kalpitā tadanusāryapabhraṃśeṣvapi cedanugamyate ko nāma tannirapekṣavācakaśaktyantarakalpanāṃ labheta |</p>
		<lg>
		  <l>nāma ca vyavahārārthamarthasyābhyupagamyate |</l>
		  <l>tenaikenaiva siddhe 'rthe dvitīyādi ca niṣphalam ||</l>
		</lg>
		<p>kiṃ ca﻿—</p>
		<lg>
		  <l>vikalpasyāṣṭadoṣatvaṃ purastādeva varṇitam |</l>
		  <l>sa cehānekaśabdatve niścayena prasajyate ||</l>
		</lg>
		<lg>
		  <pb n="278"/>
		  <l>nāmāntare śrute cārthastadbhinno 'nyaḥ pratīyate |</l>
		  <l>saṃjñā<note type="reference"><ref cRef="MīSū:2.2.8">jai. sū. ( 2﻿—2﻿—8 ) |</ref></note> cotpattisaṃyogādityatraitadvadiṣyate ||</l>
		</lg>
		<lg>
		  <l>yā tu hastaḥ karaḥ pāṇirityatrānekaśabdatā |</l>
		  <l>ananyagatikatvena sā dṛḍhasmaraṇena ca ||</l>
		</lg>
		<lg>
		  <l>ekaśaktyanusāreṇa yāvattvasti gatiḥ kvacit |</l>
		  <l>upamānānumānābhyāṃ tāvatsaivānugamyate ||</l>
		</lg>
		<lg>
		  <l>tasmātsvarūpasaṃbandhaśabdārthatvanirūpaṇe |</l>
		  <l>ekaikaniyamādeva gatiḥ syānnānyagocarā ||</l>
		</lg>
		<p>yathā ca prakṛtisārūpyadvāreṇāpabhraṃśāḥ prākṛtīmeva śaktimāvirbhāvayanto 'rthapratipattāvupayogaṃ gacchantiṃ tathā <note type="reference"><ref cRef="MīSū:1.3.8">jai. sū. ( 1﻿—3﻿—8 ) |</ref></note><hi rend="bold">tadaśaktiścānurūpatvā</hi>dityatra varṇayiṣyate |</p>
		<lg>
		  <l>tenānekaprayoge 'pi kaścidevārthasaṃgataḥ |</l>
		  <l>tadupasthāpanenānye bodhakāstadaśaktijāḥ || 26 ||</l>
		</lg>
	      </div> <!-- sūtra !-->
	      <div type="sūtra" n="27-29">
		<p>tulyaprayogapratipattīnāmanyatarāvadhāraṇamaśakyāmiti cedata āha﻿—<hi rend="bold">tatra tattvamabhiyogaviśeṣātsyāditi</hi> | kaḥ punarabhiyogaḥ ko vā tadviśeṣaḥ kathaṃ vā tena vācakatvanirūpaṇamiti | taducyate﻿—</p>
		<lg>
		  <l>lakṣaṇaśravaṇābhyāsādabhiyogaḥ pravartate |</l>
		  <l>tena lakṣyāntarajñānaṃ tadviśeṣo 'bhidhīyate ||</l>
		</lg>
		<p>pratipadapāṭho hyānantyādatyantāśakyastadabhāve ca lakṣaṇānusaraṇamevaikamaśeṣalakṣyanirūpaṇakṣamatvenāvadhāryate |</p>
		<lg>
		  <l>tasmānna lokavedābhyāṃ kaścidvyākaraṇādṛte |</l>
		  <l>vācakānanapabhraṣṭānyathāvajjñātumarhati ||</l>
		</lg>
		<lg>
		  <l>tatsāmastyāparijñāne pāriśeṣyānirūpaṇāt |</l>
		  <l>arthāpattyā 'paśabdānāṃ niścayo nopapadyate ||</l>
		</lg>
		<lg>
		  <l>lakṣaṇānugamādyāṃstu bahireva prayuñjate |</l>
		  <l>niyatapratipakṣatvātteṣvarthāpattisaṃbhavaḥ ||</l>
		</lg>
		<p><pb n="279"/>tenobhayajñānasyāpi vyākaraṇamevopāya iti tadgatābhiyogaviśeṣāśrayaṇam | yattu prayogotpattiśāstratvāditi lakṣaṇe tanmūlāsaṃbhavāditaretarāśrayatvamuktaṃ tallokavyavahāraprasiddhapratipādakatvamātreṇānirṇītapāramārthikavācakatvairapi vyākaraṇāvayavabhūtaiḥ padaiḥ keṣāṃcitsādhutvamanvākhyāya punastairapyanvākhyāpakaśabdasādhutvanirṇayātparihariṣyate |</p>
		<lg>
		  <l>yadi vācakataivā ' 'dau na syādvayākaraṇādṛte |</l>
		  <l>na vijñāyeta vā tatra bhavedanyonyasaṃśrayam ||</l>
		</lg>
		<lg>
		  <l>nirjñāte vācakatve 'pi tadapabhraṃśasaṃkarāt |</l>
		  <l>vivekapratipattyarthamiṣṭā ca vyākriyā smṛtiḥ ||</l>
		</lg>
		<p>tena saṃkīrṇāsaṃkīrṇavācakajñānopāyatvāllokavyākaraṇayorbhinnaviṣayatvenāpunaruktatā, vede sādhuśabdamātradarśanādanarthakaṃ vyākaraṇamiti cet | na | akṛtsnaviṣayatvāt |</p>
		<lg>
		  <l>kecidvayavasthitā eva sādhavo lokavedayoḥ |</l>
		  <l>sarvaśākhāgatānvidyātko vā sādhāraṇānapi ||</l>
		</lg>
		<p>yathaiva laukikapratipadapāṭhasyāśakyatvamevaṃ vede 'pi sarvaśākhāgatānsakṛdapi śrotumaśaktiḥ kimutādhyetum |</p>
		<lg>
		  <l>prakṛtipratyayānantyādyāvantaḥ padarāśayaḥ |</l>
		  <l>lakṣaṇenānugamyante kastānadhyetumarhati ||</l>
		</lg>
		<p>etena puruṣārthakratvarthādṛṣṭasādhuśabdaprayogajñānasādhyasādhanabhāvavidhivākyagatapadavyākriyā tasyāśca pūrvaprasiddhatanmūlatvakalpanāgatetaretarāśrayatvaprasaṅgaḥ pratyuktaḥ | yadi hyekāntena “tasmānna brāhmaṇena mlecchitavai” “ekaḥ śabdaḥ samyagjñātaḥ suprayuktaḥ śāstrānvitaḥ svarge loke kāmadhugbhavati” <note type="reference"><ref cRef="TaiSaṃ:6.4.7">tai. saṃ. ( 6﻿—4﻿—7 )</ref></note>“tasmādeṣā vyākṛtā vāgudyate” iti caivamādikratupuruṣagataniyamavidhidarśanottarakālameva vyākaraṇena pravartitavyamiti paurvāparyavyavasthā bhavettata evaṃ paryanuyogaḥ prasajyetāpi vyākṛtatvāśrayo vedavidhirvedavidhyāśrayaṃ ca vyākaraṇaṃ kathamavakalpiṣyata iti | yadā tu kiṃcidgranthopanibaddhaprakṛtipratyayādivibhāgadvāraprakriyātmakavyākaraṇasmṛtivarjitakālābhāvādanvākhyānānvākhyeyānvākhyātavidhiprayogānanvākhyātapratiṣedhavarjanaṣaṭkasyāpyavagamyamānavedavidhimūlatvādanāditve sati sarveṣāṃ vedavediyūpāhavanīyādhvaryugodohanādisvarūpatatkāryatatsādhanavidhīnāmiva sarvadā 'navagatapūrvāparavibhāgasaṃba<pb n="280" break="no"/>ndhe 'tyantādṛṣṭārthatvameva kevalaṃ śāstrapratyayādhīnaṃ, tadā sarvakālavyākriyamāṇavidyamānaśabdaniyamavidherna kiṃcidanupapannam | yattu vācakatvāvācakatvavyatiriktasādhvasādhutābhāvādvācakāvācakatvayośca laukikaprayogapratipattitadviparyayamātraśaraṇatvādgāvyādiśabdānāmavācakatvapratijñāne lokavirodhānna bheryādiśabdamātṛkākṣarapāṭhaprasiddhanyūnātiriktaviparyastavarṇapadavyatiriktaprasiddhamadhye kaścidapaśabdo nāmāstīti | tatrābhidhīyate﻿—</p>
		<lg>
		  <l>saṃmugdhavācake loke lakṣaṇādvācakaḥ sphuṭaḥ |</l>
		  <l>gamyate smaraṇaṃ coktamācārādbalavattaram ||</l>
		</lg>
		<p>lokavyākaraṇābhyāṃ hi miśrābhyāmaviplutavācakasiddhiriti tāvadeva lokavyavahārādvācakatvajñānaṃ jāyate yāvadvayākaraṇānugatatvaṃ nābhyupagamyate |</p>
		<p>yadā tu tayormārgabhedena pratipattistadā ‘teṣvadarśanādvirodhasya samā vipratipattiḥ syāt’<note type="reference"><ref cRef="MīSū:1.3.4">jai0 sū0 ( 1﻿—3﻿—4 )</ref></note> ityupanyasya ‘śāstrasthā vā tannimittatvāt’ ityanenaivottareṇa vyākaraṇākhyaśāstragatapratipattibalīyastvaṃ tadabhiyuktapuruṣabalīyastvaṃ vā pūrvameva sthāpitam |</p>
		<lg>
		  <l>tarkeṇāvācakatvaṃ ca vadaṁllokena bādhyate |</l>
		  <l>smaryamāṇavirodhastu brāhmaṇābrāhmaṇādivat ||</l>
		</lg>
		<p>yathaiva tulyaśiraḥpāṇyādyākāreṣvapi saṃkīrṇalokadṛṣṭigrāhyeṣu brāhmaṇādiṣu mātāpitṛsaṃbandhasmaraṇādeva varṇavivekāvadhāraṇaṃ bhavati tathā sādhuśabdāvadhāraṇamapīti lokavirodhābhāvaḥ |</p>
		<lg>
		  <l>yathā ca tulyapāṇyādirūpatvādvarṇasaṃkaram |</l>
		  <l>vadataḥ smṛtibādhaḥ syāttathā vācakasaṃkaram ||</l>
		</lg>
		<lg>
		  <l>āditaśca smṛteḥ siddhaḥ pratyakṣeṇāpi gamyate |</l>
		  <l>sādhvasādhuvibhāgo 'yaṃ kuśalairvarṇabhedavat ||</l>
		</lg>
		<p>yo nāma smṛtipratipādito 'rthaḥ karmaphalasaṃbandhavadaniyatakālatvānna jñāyate kadā bhaviṣyatīti so 'tyantaṃ pratyakṣādyaviṣayatvātkevalaśāstramūlatvena sthāpyate | yasya tvādau smaraṇajanitaviveke kṛte tadanantarameva pratyakṣamapi vicārābhyāsajanitasaṃskārasya rāgābhyāsajanitaṣaṅjādivibhāgaviṣayamiva sādhvasādhuśabdarūpagocaramupajāyate |</p>
		<lg>
		  <l>tasmai tarkeṇa yo nāma sādhayecchabdasaṃkaram |</l>
		  <l>tasya pratyakṣabādho 'pi varṇasaṃkarabādhavat ||</l>
		</lg>
		<p>tenāpaśabdagatavācakatvāpādanasyaiva samastapramāṇavirodhaḥ śakyo vaktuṃ na smaryamāṇaśabdasādhutvapakṣasyeti niravadyatā | tenādṛṣṭārthapratyāyananiyamapratiṣedhadvāraṃ dharmādharmasādha<pb n="281" break="no"/>natvakṛtamapi sādhvasādhutvajñānamupapatsyate | yastvāha—sādhutvaṃ nendriyagrāhyamityādiślokam | taṃ pratyevaṃ vaktavyam |</p>
		<lg>
		  <l>sādhutvamindriyagrāhyaṃ liṅgamasya ca vidyate |</l>
		  <l>śāstrasya viṣayo 'pyeṣa prayogo 'pyastyasaṃkaraḥ || iti |</l>
		</lg>
		<p>grastanirastāmbūkṛtādidoṣavarjitaniyamahrasvādikālābhivyaṅgyayathālakṣitakramagrāhyavarṇānāṃ smaryamāṇāvinaṣṭavācakarūpaviṣayaśrotrajñānenodāttādivadindriyagrāhyatvam | taduttarakālapravṛttavyavahāragatārthapratipattisahitalakṣaṇagataprakṛtipratyayalopāgamavikārādeśādiliṅgamapyavyabhicāri vidyate | śāstrasya ca dvividhasyāpi śrutismṛtirūpasya svargalokayajñopakārasiddhisādhanabhāvapratipādanārthasyārthānarthakāryasvarūpajñānārthasya cāyamevaṃvidha evānyo 'pi viṣayaḥ | avinaṣṭaiḥ śabdairbhāṣamāṇasya svargayajñopakārau bhavataḥ | yājñe ca karmaṇyapaśabdairbhāṣamāṇasyānṛtamiva vadataḥ pratiṣiddhācaraṇanimittakratuvaiguṇyaprasaṅgaḥ | yathoktaṃ “vāgyogavidduṣyati cāpaśabdaiḥ” iti | etau dvāvapyarthau na śāstrādṛte 'nyena pratipādayituṃ śakyete ityatīva śāstraviṣayaḥ | dvāmyāmeva ca vidhipratiṣemyāmavinaṣṭaiḥ śabdaiḥ svargayajñopakārakāmo bhāṣeta na vinaṣṭairiti na pratiśabdāpaśabdamanantavidhipratiṣedhakalpanaprasaṅgaḥ | na ca vidhipratiṣedhaviṣayeṇaiva śāstreṇa bhavitavyaṃ na prameyasvarūpajñāpanārthenetyetadīśvarājñāsiddham | na hi ‘avināśī vā are ayamātmā 'nucchitidharmā’ ityādi, ‘catustriṃśadāścīnāni sarasvatyā vinaśanaplākṣapraśravaṇe’ ityevamādivākyaśeṣāṇāṃ ca śāstragatānāmarthatattvapratipādanaparatvaṃ na labhyate | nāpi tatpratipādane śāstraśabdavācyatvabādhaḥ | athāpi vidhipratiṣedhātmakenaiva śāstreṇa bhavitavyamiti kā citparibhāṣā tathā 'pyevaṃvidhāḥ sādhuśabdāḥ pratyetavyā itīdṛśo vidhiḥ saṃbhavatyeva | yo vākyāntarāvagatādṛṣṭaphalārthī yadyavinaṣṭaiḥ śabdairbhāṣitumicchet sa caitānevaṃrūpānetatkramamāṃtrāṃśca varṇānupādadīta nādhikānna nyūnāṃśceti yāvadrūpaṃ vidhipratiṣedhau śakyau darśayitumiti śāstraviṣayatvasiddhiḥ | niḥsaṃdigdhavṛddhabālaprayuktadevadattatattādiśabdopamayā 'pi ca sarvaśabdānāṃ vinaṣṭāvinaṣṭarūpairavaśyaṃ bhavitavyamiti śakyaṃ vijñātum | evaṃ vyākaraṇānugatavaidikaśabdāvināśasādṛśyādapi tadvidhalaukikāvinaṣṭatvopamānaṃ darśayitavyam | tathā laukikārthapratyayotthāpitavācakatvārthāpattilabhyastāvadekaḥ sādhutvaniścayaḥ | tataḥ saṃbhavatpramādālasyakaraṇavaiguṇyanimittāpabhraṣṭarūpavarjitakevalasādhvanvākhyānasyānyathānupapadyamānatvādaparayā 'pyarthāpattyā siddhameva sādhutvajñānam |</p>
		<lg>
		  <l>apabhraṃśeṣu sādhutvaṃ tulyārthatvādyaducyate |</l>
		  <l>lakṣaṇābhāvamārgeṇa tasyābhāvo 'pi niścitaḥ || iti ||</l>
		</lg>
		<lg>
		  <pb n="282"/>
		  <l>ṣaṇṇāmapi pramāṇānāṃ sādhvasādhutvanirṇaye |</l>
		  <l>vyāpāro 'stīti ko jalpetsādhutvaṃ niṣpramāṇakam ||</l>
		</lg>
		<lg>
		  <l>yadyapyanabhiyuktānāṃ prayogo 'sti sasaṃkaraḥ |</l>
		  <l>abhiyuktā vivekṣyante tathā 'pi brāhmaṇādivat ||</l>
		</lg>
		<lg>
		  <l>yathā ca padmarāgādīnkācasphaṭikamiśritān |</l>
		  <l>parīkṣakā vijānanti sādhutvamapare tathā ||</l>
		</lg>
		<lg>
		  <l>yathā ratnaparīkṣāyāṃ sādhvasādhutvalakṣaṇam |</l>
		  <l>tathā vyākaraṇātsiddhaṃ sādhuśabdanirūpaṇam ||</l>
		</lg>
		<p>pauruṣeyavyākaraṇāgamaparamparāyāmapi ca tadanugatasādhutvānantaradarśanātpūrvadṛṣṭavivekajñānamātraparatvādvā nāndhaparamparāvacananyāyaprasaṅgaḥ | yāvāniha dṛṣṭārthāṃśaḥ sa vaidikavidhipratiṣedhadvayādevopapannaḥ | tatsiddhayarthāvinaṣṭaśabdarūpajñānaṃ vedaśiṣṭaprayogasaṃvādivyākaraṇānvākhyānapāramparyeṇa sadyaḥ phalatvātsulabhamiti na puruṣakṛtatvanimittadoṣaprasaṅgaḥ | yattu dṛṣṭārthatvātsvasāmarthyaprāptatvādeva <note type="reference"><ref cRef="MīSū:6.2.4">jai. sū. ( 6﻿—2﻿—4 ) |</ref></note>‘aprāpte śāstramarthavat’ iti vācakabhāṣaṇavidhānamanupapannamiti tatrādhikaraṇenaivottaraṃ dāsyate <note type="reference"><ref cRef="MīSū:4.2.9">jai. sū. ( 4﻿—2﻿—9 ) |</ref></note>‘niyamārthā vā śrutirucyate’ iti | yattvavācakatvenāpaśabdānāmaprasaṅgādvayāvartyābhāve niyamānupapattiriti | tatrocyate﻿—</p>
		<lg>
		  <l>niyamaḥ parisaṃkhyā vā na vyāvartyādvineṣyate |</l>
		  <l>nityatāmātrakārī tu niyamaḥ kiṃ na labhyate ||</l>
		</lg>
		<p>sati bhāṣitavye kadācidavinaṣṭena bhāṣeta kadācitpramādāśaktijāpabhraṃśenāpyakṣinikocanādinā vā śabdarahitenaiva pratyāpayet |</p>
		<lg>
		  <l>atra śreyo 'rthino 'vaśyaṃ sādhubhāṣā niyabhyate |</l>
		  <l>niyogena hi tāṃ kurvannapūrvaṃ sādhayiṣyati ||</l>
		</lg>
		<p>yadyapi ca niyame 'nyanivṛttiravaśyaṃ kalpanīyā tathā 'pi sādhuśabdasmṛtivyavahitānāṃ <note><p>viprakarṣābhidhāyikālaśabdoktānāmapaśabdānāṃ, rūḍhapadaparāmṛṣṭo yo 'smaryamāṇāvadhidīrghakālaprayogo yaśca rūpaśabdoktamlecchabhāṣaṇavilakṣaṇasādhuśabdasādṛśyātmako 'rthaḥ, tadubhayātmakakāraṇajanyayā bhrāntyā ' 'dhunikairvācakatvena gṛhītānāmityarthaḥ |</p></note>kālarūḍharūpabhrāntivācakatvagṛhītānāṃ cāpaśabdānāṃ saṃbhavati prayogaprasaṅge sādhuniyamena vyāvṛttiḥ |</p>
		<p>atha vā naivāpaśabdānāmapṛthaktve kecidekakriyāviṣayānekadravyaguṇādivadabhidhāyāṃ prāpnuvanti ye sādhuniyamena vyāvartyeran | kiṃ tu |</p>
		<lg>
		  <pb n="283"/>
		  <l>sādhūneva prayuñjānā nāśayeyurayatnataḥ |</l>
		  <l>mā vinīnaśadityevaṃ niyamastānniyacchati ||</l>
		</lg>
		<p>tadyathā | ‘yo vidagdhaḥ sa nairṛtaḥ’ ityevamādidoṣanindāpūrvakam ‘avidahatā śrapayitavyaḥ’ iti niyamyate | tathā ‘duṣṭaḥ śabdaḥ svarato varṇato vā’ ityādinā  ninditatvāt, ‘tasmādbrāhmaṇena na mlecchitavai nāpabhāṣitavai mleccho ha vā eṣa yadapaśabdaḥ’ iti pramādādinimittavināśena śabdakāryādarthasādhanādapeto 'yaṃ mlecchaḥ, <note type="reference"><ref cRef="Manu:205">mā. dhā. ( 205 ) |</ref></note>‘mleccha avyaktāyāṃ vāci’ iti smaraṇātsa na prayoktavya iti pratiṣedhaḥ | ‘tasmādeṣā vyākṛtā vāgudyate’ iti ca vidhiravinaṣṭaprayoganiyamārthaḥ |</p>
		<lg>
		  <l>nanu cāśaktijā doṣāḥ pramādajanitāśca ye |</l>
		  <l>parihartumaśakyatvānniṣedhasyāpyagocarāḥ ||</l>
		</lg>
		<p>ucyate﻿—</p>
		<lg>
		  <l>pramādameva mā kārṣīḥ sāmarthyāya yatasva ca |</l>
		  <l>evamartho niṣedho 'yaṃ nā ' 'driyetānyathā hyasau ||</l>
		</lg>
		<lg>
		  <l>anye sukhamukhārụ̄dhā na kleśena vivakṣavaḥ |</l>
		  <l>śaktāścaivāpramattāśca vadeyuranivāritāḥ ||</l>
		</lg>
		<lg>
		  <l>aśaktairnāśitāścānye dākṣiṇyādyanuvartanāt |</l>
		  <l>jānanto 'pi prayuñjīran yadi śāstraṃ na vārayet ||</l>
		</lg>
		<lg>
		  <l>anye 'pi prākṛtālāpairaśaktairvyavahartṛbhiḥ |</l>
		  <l>saha vyavaharantastānupetyāpi prayuñjate ||</l>
		</lg>
		<lg>
		  <l>tatkathaṃ nāma yatkiṃcitsyādapabhraṃśakāraṇam |</l>
		  <l>dūrātparihareyustaditi yatno niyamyate ||</l>
		</lg>
		<p>yattu dṛṣṭārthapratyāyananirākāṅkṣatvādadṛṣṭārthaprayogotpattyaśāstratvamiti | tatrocyate﻿—</p>
		<lg>
		  <l>dṛṣṭe satyapi sarvatra niyamādṛṣṭamiṣyate |</l>
		  <l>kratvarthaṃ puruṣārthaṃ ca tatsaṃyogapṛthaktvataḥ ||</l>
		</lg>
		<p><note type="reference"><ref cRef="MīSū:4.3.3">jai. sū. ( 4﻿—3﻿—3 ) |</ref></note>‘ekasya tūbhayatve saṃyogapṛthatkvaṃ' tacceha prakaraṇānārabhyavādābhyāmavagataṃ, tatra﻿—</p>
		<lg>
		  <l>kratvarthāṃśe parārthatvādarthavādaḥ phalaśrutiḥ |</l>
		  <l>puruṣārthe tu nirdeśātphalamātreyadarśanāt<note type="reference"><ref cRef="MīSū:4.3.6">jai. sū. ( 4﻿—3﻿—6 ) |</ref></note> ||</l>
		</lg>
		<p>kratvarthaṃ hyatirjñātopāyatvātsarvādṛṣṭopasaṃgrahakṣamamiti niyamāpūrvamātmasātkurvatpuruṣārthāṃśe phalaśrutimarthavādī karoti | puruṣārthasya niyamasya tvavaśyakalpanīyaprayojanatvādarthapratipatteścāpabhraṃśe 'pyakṣinikocādibhyo vā sutarāṃ siddhatvādanākāṅkṣitaniyamāpūrvopajī<pb n="284" break="no"/>vanasāmarthyaṃ nāstītyavaśyamarthavādopāttameva svargaloke kāmadhugādyeva phalatvenā ' 'śrayaṇīyam | yattu na jñāyate kvedaṃ niyamāpūrvamāśritamiti, tatrābhidhīyate﻿—</p>
		<lg>
		  <l>kratvarthaṃ tāvadaṅgeṣu tadartheṣveva saṃśritam |</l>
		  <l>anaṅgatvābhidhānārthaṃ syātkratvarthaṃ narāśritam ||</l>
		</lg>
		<p><note type="reference"><ref cRef="MīSū:3.4.9">jai. sū. ( 3﻿—4﻿—9 ) |</ref></note>‘prakaraṇaviśeṣādvā tadyuktasya tatsaṃskāro dravyavat’ iti hi jyotiṣṭomaprakaraṇagatabrāhmaṇaśabdalakṣitatadapūrvasādhanayajamānasaṃskāratvātsādhubhāṣaṇaniyamāpūrvasya <note type="reference"><ref cRef="MīSū:3.8.2">jai. sū. ( 3﻿—8﻿—2 ) |</ref></note>‘yājamānāstu tatpradhānatvātkarmavat’ ityanena nyāyena phalapratigrahaṇayogyatvādhānārthaṃ tadāśritameva vijñāyate | puruṣārthavākye 'pi samyagjñātasuprayuktatvākṣiptajñātṛprayoktṛparyupasthāpanātkriyāphalayośca tadgāmitvātpradhānayāgādyapūrvavadeva jñātṛprayoktrāśritaṃ niṣpadyate |</p>
		<lg>
		  <l>tṛtīyoktikriyāgamyaguṇabhāve 'pi vaktari |</l>
		  <l>saṃskāryatvātpradhānatvaṃ syātprayājājyaśeṣavat ||</l>
		</lg>
		<p>yathaiva ‘prayājaśeṣeṇa havīṃṣyabhighārayati’ iti satyapi śeṣasya tṛtīyānirdeśe kāryopayogitvātsaṃskāryatvāvadhāraṇamevaṃ brāhmaṇasyāpītyadoṣaḥ |</p>
		<lg>
		  <l>yadi vā brāhmaṇeneti tṛtīyā yāgakāriṇi |</l>
		  <l>kāmadhukchabdayogācca bahiḥ prādhānyakalpanā ||</l>
		</lg>
		<lg>
		  <l>naiva mlecchanakāritvāttṛtīyeyaṃ pratīyate |</l>
		  <l>kurvatā yāgamityevaṃ brāhmaṇeneti yojyate ||</l>
		</lg>
		<lg>
		  <l>yāge yo guṇabhāvaśca saṃskāre sā pradhānatā |</l>
		  <l>na hyārādupakāritvaṃ saṃyuktasyopayogitā ||</l>
		</lg>
		<p>taccopayogitvaṃ prakaraṇatṛtīyāvibhaktiśravaṇābhyāmavagataṃ śeṣasvīkaraṇasamarthaṃ bhavati | bāhyapuruṣārthatve 'pi kāmadhukchabdasya puruṣopabhogyakāmyamānārthasādhanavacanatvātpuruṣaprādhānyapratipattiḥ | yadyapi ca sādhuśabdoccāraṇamuccārayitrarthaṃ kratvarthaṃ ca na bhavati tathā 'pi tadgataniyamapratiṣedhayoreva kratvarthapuruṣārthatve bhaviṣyataḥ | na hi yadarthe karmaṇi yau niyamapratiṣedhau tāveva kevalau tadarthau bhavataḥ | tathā hi﻿—</p>
		<lg>
		  <l>stryupāyamāṃsabhakṣādipuruṣārthamapi śritaḥ |</l>
		  <l>pratiṣedhaḥ kratoraṅgamiṣṭaḥ prakaraṇāśrayāt ||</l>
		</lg>
		<lg>
		  <l>kratvarthātkhādirācceṣṭā vīryasiddhirvidhānataḥ |</l>
		  <l>bhojanāccāpyatithyarthādapūrvaṃ dātṛsaṃśritam ||</l>
		</lg>
		<p>ataśca parārthoccāraṇāśritāvapi niyamapratiṣedhau svaprayojanākāṅkṣāvelāyāṃ saṃnihitapuruṣapradhānau vijñāyete |</p>
		<lg>
		  <pb n="285"/>
		  <l>ataśca vedamūlatve satyevaṃ pratipādite |</l>
		  <l>prayogotpattyaśāstratvaṃ yaduktaṃ tadasatkṛtam ||</l>
		</lg>
		<lg>
		  <l>yaccāsya kṛtrimatvena svataḥ śāstratvabādhanam |</l>
		  <l>tatprasiddhiviruddhaṃ syādacandraśaśivākyavat ||</l>
		</lg>
		<p>śāstraśabdo yadi tāvadrūḍhastataścaturdaśasu tāvadvidyāsthāneṣu śāstrasthānāmeva prasiddhastadantargatatvācca vyākaraṇasya śāstratvanirākaraṇānupapattiḥ | athāpi śiṣyate 'neneti śāstratvamanvarthamiṣyate tathā 'pi vyākaraṇena sādhuśabdāḥ śiṣyante tadanugamopāyā vā prakṛtipratyayādayastadabhiyuktaśiṣyajano veti sarvathā śāstraśabdapravṛttiravihatā |</p>
		<lg>
		  <l>prasiddhamapi śāstratvaṃ yastu tarkeṇa vārayet |</l>
		  <l>vedasyāpi sa nityatvādvyomavadvārayiṣyati ||</l>
		</lg>
		<p>yathaiva hi vyākaraṇādīnāṃ kṛtrimakāvyopanibandhasādharmyācchāstratvaṃ pratiṣeddhumadhyavasīyate, tathā ' 'kāśadikkālātmanāṃ paramāṇudṛṣṭāntabalena nityatvādvedasyāśāstratvamapyayatnenaiva kriyeta | yo hi nāgarikabhāṣābhijñatayā grāmīṇairmātāpitarāvapi <note><p>śuklavacanamiti﻿—niṣṭhuravacanamityarthaḥ |</p></note>śuklavacanairabhidadhīta sa kenānyena vāryeta |</p>
		<lg>
		  <l>paratrāvinayaṃ kurvanpitṛbhyāṃ vāryate sutaḥ |</l>
		  <l>tayorevāvinītasya ko bhavedvinivārakaḥ ||</l>
		</lg>
		<lg>
		  <l>tathā bahirasaṃbaṃddhaṃ vadanvedena vāryate |</l>
		  <l>sāṅgena taṃ punarnighnankenānyena nivāryate ||</l>
		</lg>
		<lg>
		  <l>kruddho yo nāma yaṃ hanti sa tasyāṅgāni kṛntati |</l>
		  <l>kṛttāṅgasya tatastasya vināśaḥ kiyatā bhavet ||</l>
		</lg>
		<lg>
		  <l>tena trayīṃ dviṣanpūrvaṃ vedāṅgānyeva lumpati |</l>
		  <l>tatastenaiva mārgeṇa mūlānyanyasya kṛntati ||</l>
		</lg>
		<lg>
		  <l>śrutismṛtipramāṇatve hetupūrvaṃ nirūpite |</l>
		  <l>aṅgānāmapramāṇatvamaśāstratvaṃ ca ko vadet ||</l>
		</lg>
		<p>yattvitarasmṛtīnāṃ prāyeṇa sārūpyādvayākaraṇasya tadvilakṣaṇatvāttanmadhyapātitvamasaṃbhāvyamiti | tatrocyate | sarvadharmasūtrāṇāṃ varṇāśramadharmopadeśitvāddharmāṇāṃ caikarūpaprāyatvātparasparasaṃvāditvaṃ yuktaṃ, vyāka<hi rend="bold">raṇasya</hi> tvanya eva sādhuśabdatattvanirṇayarūpo viṣayastatrāsya vyākaraṇāntareṇaiva saṃgatiḥ syānna dharmasūtraiḥ | smṛtitvaṃ tvaṅgānāṃ dharmasūtrāṇāṃ cāviśiṣṭam |</p>
		<lg>
		  <pb n="286"/>
		  <l>athāpi smṛtiśabdena nāṅgānāmabhidheyatā |</l>
		  <l>tathā 'pyeṣāṃ na śāstratvapramāṇatvanirākriyā ||</l>
		</lg>
		<lg>
		  <l>purāṇaṃ mānavo dharmaḥ sāṅgo vedaścikitsitam ||</l>
		</lg>
		<p>iti hi tulyavatprāmāṇyasmaraṇam﻿—</p>
		<lg>
		  <l>api vā<note type="reference"><ref cRef="MīSū:1.3.1">jai. sū. (1-3-1)</ref></note> kartṛsāmānyādukto nyāyaśca yaḥ smṛteḥ |</l>
		  <l>pramāṇatve samāno 'sau vedāṅgeṣvapi gamyate ||</l>
		</lg>
		<lg>
		  <l>pramāṇaṣaṭkamūlatvaṃ pūrvaṃ caiṣāṃ pradarśitam |</l>
		  <l>dṛṣṭādṛṣṭaphalatvena tasmānnāstyapramāṇatā ||</l>
		</lg>
		<lg>
		  <l>ekasya ca yadā yuktyā samūlatvaṃ nirūpitam |</l>
		  <l>pauruṣeyāntaragranthamūlatā 'pi tadeṣyate ||</l>
		</lg>
		<lg>
		  <l>asaṃbhāvitamūlaṃ hi pauruṣeyaṃ yaducyate |</l>
		  <l>mūle tasyāpratiṣṭhatvaṃ rūpe jātyandhavākyavat ||</l>
		</lg>
		<p>iha tu samūlatvādekāntaritaprāmāṇyasiddhiḥ | yattu sūtravārtikabhāṣyakārāṇāmanyonyavigītavacanatvādapramāṇatvamiti | tatrābhidhīyate﻿—</p>
		<lg>
		  <l>smṛtīnāmapramāṇatve vigānaṃ naiva kāraṇam |</l>
		  <l>śrutīnāmapi bhūyiṣṭhaṃ vigītatvaṃ hi dṛśyate ||</l>
		</lg>
		<lg>
		  <l>vigītavākyamūlānāṃ yadi syādavigītatā |</l>
		  <l>tāsāṃ tato 'pramāṇatvaṃ bhavenmūlaviparyayāt ||</l>
		</lg>
		<p>mūlānurūpyeṇa hi smṛtīnāṃ pramāṇatvaṃ tadavigānena﻿—</p>
		<lg>
		  <l>parasparavigītatvamatastāsāṃ na dūṣaṇam |</l>
		  <l>vigānāddhi vikalpaḥ syānnaikatrāpyapramāṇatā |</l>
		</lg>
		<lg>
		  <l>dharmasādhanatāṃśe ca vigānaṃ naiva vidyate |</l>
		  <l>anvākhyānavigānaṃ tu lakṣyabhedānna duṣyati ||</l>
		</lg>
		<p>punaruktatvādinā hi yatsūtrapratyākhyānaṃ tasya ca punaḥ samādhānam |</p>
		<lg>
		  <l>tasyāvaidikamūlatvānna kiṃcidapi duṣyati |</l>
		  <l>ye cāpīṣṭayupasaṃkhyāne te ca smṛtyantarāśrite ||</l>
		</lg>
		<lg>
		  <l>na cādhikopasaṃkhyānānnyūnasyāstyapramāṇatā ||</l>
		</lg>
		<p>tadyathā | vājasaneyiśākhāyāmādhvaryavaṃ carakaśākhāsu ca bahvityetāvatā nālpaviṣayamapramāṇīkurvanti | tasmādayamapi na doṣaḥ | yastu sūtrakārasya prayojanānabhidhānopālambhaḥ |</p>
		<lg>
		  <pb n="287"/>
		  <l>sa śrutismṛtisiddhatvānnopālambhatvamarhati |</l>
		  <l>granthānte ca svasaṃvedyaṃ sujñānaṃ tatprayojanam ||</l>
		</lg>
		<p>satyavacanaṃ ca sarvaśrutismṛtiṣu svargasādhanatvena yāgasādhanatvena ca niyatam | satyaṃ ca dvividhaṃ śabdasatyamarthasatyaṃ ca | tatra yathaiva yathāvasthitāviplutārthavacanaṃ śreyaḥsādhanamevaṃ yathāvasthitaśabdasatyavacanamapi, yathā cārthasatyaviparyayaḥ pratyavāyāyaivaṃ viniyogakālaprayuktaśabdānṛtavacanamapi | śabdasādhutvajñānaṃ ca vyākaraṇābhiyogaviśeṣādityuktam |</p>
		<lg>
		  <l>tasmādvijñāyamānatvānnoktaṃ mūlakṛtā svayam |</l>
		  <l>śāstreṇa sarvaśabdānāmanvākhyānaprayojanam ||</l>
		</lg>
		<p>na ca vyākaraṇaprayojanābhiprāyaṃ prati kecidvivadante | sa eva tvabhiprāyaḥ kiṃ nyāyyo netyarthāntarametat |</p>
		<lg>
		  <l><note><p>lokato 'rthaprayukte śabdaprayoge śāstreṇa dharmaniyamaḥ |</p></note>dharmāya niyamaṃ cā ' 'ha vākyakāraḥ prayojanam |</l>
		  <l>vedamūlastu tatraika eko vyākaraṇāśrayaḥ ||</l>
		</lg>
		<p>niyamadvayaprayuktaṃ vyākaraṇam | sādhuśabdajñānāttatpūrvaprayogādvā svargayajñopakārasiddhirityetattāvadvedamūlamananyapramāṇakatvāt | ataścāyaṃ tāvadvedākhyena śāstreṇa dharmaniyamaḥ |</p>
		<lg>
		  <l>tathā vyākaraṇākhyena sādhurūpaṃ niyamyate |</l>
		  <l>aviśeṣeṇa siddhiḥ syādvinā vyākaraṇasmṛteḥ ||</l>
		</lg>
		<p>tena vedāvagatasamyagjñātasādhuśabdaprayogātmakadharmāṅgatvena vyākaraṇaprakriyetikartavyatayā nityavācakaśabdarūpajñānaniyamaḥ kriyate | yacca kātyāyanena jñāne dharma<note type="reference"><ref cRef="MaBhā">ma. bhā. paspaśāhinake |</ref></note> iti cettathā 'dharma iti tantreṇa prasaṅgena vā 'paśabdajñānādadharmatvāpattidoṣamabhidhāya <note><p>śāstrapūrvake prayoge 'bhyudayastattulyaṃ vedaśabdena |</p></note>śāstrapūrvaprayoge 'bhyudaya iti niḥśreyasasiddhayupāye 'vadhārite yatpunaḥ parāvṛttya bhāṣyakāreṇoktam, <note type="reference"><ref cRef="MaBhā">ma. bhā. paspa. |</ref></note>‘atha vā punarastu jñāne dharma ityabhyupetyavādamātraṃ tatpūrvoktadoṣaparihārasāmarthyapradarśanārthaṃ kṛtvācintānyāyenoktam | paramārthatastvanyānarthakyaprasaṅgavijñātapārārthyāpāditārthavādatvātphalaśrutirna phalapratipattikṣamā vijñāyate | yathā ‘yo 'śvamedhena yajate ya u cainamevaṃ veda’ iti jñānamātrādeva brahmahatyātaraṇaṃ yadi sidhyetko jātucidbahudravyavyayāyāsasādhyamaśvamedhaṃ kuryāt | tadvidhānaṃ tānarthakameva syāt | evaṃ śabdajñānācceddharmaḥ sidhyetko nāmānekatālvādivyāpārāyāsakhedamanubhavet | tasbhātkratuvadeva jñāna<pb n="288" break="no"/>pūrvaprayogasyaiva phalaṃ kāraṇe kāryavadupacārāttaṇḍule <note><p>devo varṣati taṇḍulān ityatra yathā taṇḍulaśabdo vṛṣṭāvupacaryate iti dṛṣṭāntārthaḥ |</p></note>devavarṣaṇavajjñāne dharmavacanamāpāditādharmaparihārābhidhānaśaktimātrapradarśanārthamevopanyastaṃ na phalavattvapratipādanāya | ‘dravyasaṃskārakarmasu parārthatvāt’<note type="reference"><ref cRef="MīSū:4.3.1">jai. sū. ( 4﻿—3﻿—1 ) |</ref></note> ityanena nyāyena jñānasya puruṣaśabdasaṃskāratvena nirākāṅkṣasya phalasaṃbandhāsaṃbhavāt |</p>
		<lg>
		  <l>sarvatraiva hi vijñānaṃ saṃskāratvena gamyate |</l>
		  <l>parāṅgaṃ cā ' 'tmavijñānādanyatretyavadhāraṇāt ||</l>
		</lg>
		<p>ātmajñānaṃ hi saṃyogapṛthaktvātkratvarthapuruṣārthatvena jñāyate tena vinā paralokaphaleṣu karmasu pravṛttinivṛttyasaṃbhavāt | tathā ‘ya ātmā 'pahṛtapāpmā vijaro vimṛtyurviśoko vijighatso 'pipāsaḥ satyakāmaḥ satyasaṃkalpaḥ so 'nveṣṭavyaḥ sa vijijñāsitavyaḥ' tathā ‘mantavyo boddhavyaḥ’ tathā ‘ātmānamupāsīta’ iti kāmavādalokavādavacanaviśeṣairjijñāsāmananasahitātmajñānakevalāvabodhaparyantaspaṣṭātmatattvajñānavidhānāpekṣitavākyāntaropāttadvividhābhyudayaniḥśreyasarūpaphalasaṃbandhaḥ | ‘sa sarvāṃśca lokānāpnoti sarvāṃśca kāmānāpnoti tarati śokamātmavittathā sa yadi pitṛlokakāmo bhavati saṃkalpādevāsya pitaraḥ samuttiṣṭhanti tena pitṛlokena saṃpanno mahīyate’ ityādinā yogajanyāṇimādyaṣṭaguṇaiśvaryaphalāni varṇitāni | tathā ‘sa khalvevaṃ vartayanyāvadāyuṣaṃ brahmalokamabhisaṃpadyate na sa punarāvartate’ ityanirāvṛttyātmakaparamātmaprāptyavasthāphalavacanam | aprakaraṇagatatvenānaikāntikakratusaṃbandhācca nāñjanakhādirasruvavākyādiphalaśrutivadarthavādatvam |</p>
		<lg>
		  <l>na ca jñānavidhānena karmasaṃbandhavāraṇam |</l>
		</lg>
		<p>pratyāśramavarṇaniyatāni nityanaimittikakarmāṇyapi pūrvakṛtaduritakṣayārthamakaraṇanimittānāgatapratyavāyaparihārārthaṃ ca kartavyāni | na ca teṣāṃ bhinnaprayojanatvādbhinnamārgatvācca bādhavikalpaparasparāṅgāṅgibhāvāḥ saṃbhavanti | śabdajñānasya tvekāntena prayogāṅgatvātpūrvatarabhāvitvācca na pṛthak phalasaṃbandhasaṃbhava iti jñānapūrvaprayogaphalavattvameva niścīyate |
		yattvādimadvayākaraṇajñānatatpūrvakaprayogaphalasaṃbandho 'nādividhimūlo nāvakalpata iti | tatra yūpādikaraṇavadvayākaraṇaparamparānāditvādanupālambhaḥ | ‘tasmādeṣā vyākṛtā’ iti ca vyākaraṇavyavahāranityatvamuktam |</p>
		<lg>
		  <l>na caiṣā saṃpradāyena vyākṛtetyabhidhīyate |</l>
		  <l>tatra hyucyata ityeva vyākṛteti tu niṣphalam ||</l>
		</lg>
		<p><pb n="289"/>yadapi ca manunā paṅktipāvanamadhye kedādevopalabhyoktam | ‘yaśca vyākurute vācaṃ yaśca mīmāṃsate 'dhvaram’<note><p>yaśca vyākurute vācaṃ yaśca mīmāṃsate 'dhvaram | tāvubhau puṇyakarmāṇau paṅktipāvanapāvanau |</p></note> iti tenāpi pūrvapaścāduktādhītavedatvayajñamīmāṃsanavyatiriktaviṣayeṇa satā 'vaśyametadeva vyākaraṇajñānamāśrayitavyamiti tannityatvasiddhiḥ <note><p>atraca vārtikakāraiḥ ‘tadaśaktiścānurūpatvāt’ iti sūtraṃ prasaṅgātpūrvameva ‘anyāyaścānekaśabdbatvam’ iti sūtravyākhyānānte ‘yathā prakṛti sārūpyadvāreṇāpabhraṃśā’ ityādigranthena vyākhyātatvānna vyākhyātam | evaṃ ‘ekadeśatvācca vibhaktivyatyaye syāt’ iti sūtraṃ ca bhāṣyakāraiḥ suspaṣṭaṃ vyākhyātatvādupekṣitamiti veditavyam |</p></note> || 27 || 28 || 29 ||</p>
	      </div><!-- sūtra !-->
	      <trailer>iti vyākaraṇādhikaraṇam || 8 ||</trailer>
	    </div><!-- adhikaraṇa !-->
	    <div type="adhikaraṇa" n="9">
	      <head type="toc">ākṛtyadhikaraṇam</head>
	      <div type="sūtra" n="30">
		<p>iha nāmākhyātopasarganipātānāṃ madhyānnāmāni parigṛhyante, teṣāmapi jātiguṇakriyādravyayadṛcchāsarvanāmaśabdānāṃ madhyājjātiśabdāścintyante | teṣāmapyekaṃ gośabdamudāhṛtyavicāryate kiṃ punarayamākṛtervācako 'tha vyakteriti, tataḥ |</p>
		<lg>
		  <l>( lokavedayoḥ śabdārthānāmananyatvanirūpaṇam | )</l>
		</lg>
		<lg>
		  <l>etatsānyāsikaṃ kṛtvā vakṣyamāṇaṃ tu sāṃpratam |</l><pb n="290"/>
		  <l>upāyaphalasiddhayarthamidaṃ tāvadvicāryate ||</l>
		</lg>
		<p>kiṃ ya eva laukikāḥ śabdāsta eva vaidikāsta eva caiṣāmarthā utānya iti | āha﻿—</p>
		<lg>
		  <l>kiṃ lokavedaśabdānāmekatvapratipādane |</l>
		  <l>prayojanaṃ yataḥ pūrvaṃ tāvattatpratipādyate ||</l>
		</lg>
		<p>ucyate﻿—</p>
		<lg>
		  <l>phalamasya vicārasya vaidikeṣu bhaviṣyati |</l>
		  <l>loke ca nirṇayopāyastenaikatvāya yatyate ||</l>
		</lg>
		<p>yadi śabdārthānāmananyatvaṃ lokavedayorbhavettata etasyā vyaktyākṛtyabhidhānacintāyā vṛddhavyavahārasthānekaprayogānusaraṇadvāreṇābhidheyānabhidheyatvanirṇayaḥ śakyate kartum |</p>
		<lg>
		  <l>prayojanaṃ tu lokasya na kiṃcidapi sidhyati |</l>
		  <l>ākṛtivyaktivācyatvaparamārthanirūpaṇāt ||</l>
		</lg>
		<p>saṃmūrchitānekārthasaṃnidhāne hi śabdaḥ prayuktaḥ kiyatyapyarthajāte pratyaya karoti tena cāviviktābhidheyagamyamānāśenāpi samastadharmopetena kāryasiddhau kriyamāṇāyāṃ prayuktaḥ |</p>
		<lg>
		  <l>yadyucyamānayā kāryaṃ yadi vā jātigamyayā |</l>
		  <l>samastaṃ kriyate vyaktyā ko vivekadhiyo guṇaḥ ||</l>
		</lg>
		<p>yadyucyetehāpi vedavatsāmānyaviśeṣalakṣaṇabādhasiddhireva prayojanāmiti | taducyate﻿—</p>
		<lg>
		  <l>sarvaṃ hi dadhidānādi loke<note type="reference"><ref cRef="MīSū:11.1.4">jai. sū. ( 11﻿—1﻿—4 ) |</ref></note> karmārthalakṣaṇam |</l>
		  <l>tadvajñātkriyamāṇe tu na cintye śrutilakṣaṇe ||</l>
		</lg>
		<lg>
		  <l>tena loke vicāro 'yaṃ jāyate niṣprayojanaḥ |</l>
		  <l>syātprayojanavānvede jñānopāyastu durlabhaḥ ||</l>
		</lg>
		<lg>
		  <l>tena śabdārthabhinnatve vyaktyākṛtivicāraṇā |</l>
		  <l>vācyāvācyavivekāya na kartavyā kathaṃcana ||</l>
		</lg>
		<lg>
		  <l>abhede sati lokasthaiḥ kṛtaḥ śabdārthanirṇayaḥ |</l>
		  <l>tasminnanupayukto 'pi phalaṃ vedeṣu dāsyati ||</l>
		</lg>
		<p>tena laukikavaidikaśabdārthaikatve satyākṛtyadhikaraṇamupapattimattvātpravojanavattvāccā ' 'rabdhavyam | bhedapakṣe tvānārabhyamityavadhṛtya bhedapakṣastāvatpratipādyate | niyatāniyatasva<pb n="291" break="no"/>racchāndasaprakṛtipratyayalopāgamavarṇavikārasadasadbhāvakṛtarūpabhedādadhyāyānadhyāyopanītānupanītatraivarṇikacātuvarṇyaprayojyāprayojyatvaguruśuśrūṣārādhitagurusaṃpradāyayadṛcchāprayuktavākyaṃta-
		darthānyatvavadyadi padapadārthānyatvaṃ lokavedayostato laukikānāmeva vyavahāropanipātādarthavattā, vede tvānarthakyānna codanālakṣaṇo dharmaḥ | svareṇa rūpabhedaṃ manyate |</p>
		<p>adhyāyānadhyāyatayā vṛtrahananādyarthayogena cāvidagdhavākyavaduttānavahanavākyabhaṅgaḥ | sarveṣāṃ ca vaidikānāmanyatvānna tato 'pi paurvāparyeṇārthāvagatiḥ | grāhyatvādidharmabhedaniyatāniyatapadavākyaracanādvārā vyapadeśarūpabhedābhyāṃ sarvaśabdānāmarthānāṃ laukikānāṃ vaidikānāṃ ca bheda iti prāpte 'bhidhīyate﻿—</p>
		<lg>
		  <l>prayogacodanābhāvādekatvaṃ teṣu gamyate |</l>
		  <l>tasmātsiddhiḥ phalatvāccedavibhāgādbhaviṣyati ||</l>
		</lg>
		<p>bhede satyapūrvātsarvavaidikapadānāmanavagatasaṃbandhatvenārthaśūnyatvātkriyākārakasaṃsargātmakaprayogacodanānāmabhāva eva syāt |</p>
		<lg>
		  <l>ekatve sati sadbhāvāditi vā hetuvarṇanā |</l>
		  <l>arthaikatvaṃ pradhānatvādvastvabhedo 'tha vocyate ||</l>
		</lg>
		<p>śabdārthaikatvamiti vaktavye 'rthaikatvavacanaṃ phalādeva śabdaikatvoktisiddhiṃ matvaivamuktam | atha vā vastumātraparyāyatvādubhayasādhāraṇyābhiprāyeṇaivārthaikatvoktiḥ | prayogacodanābhāvaprasaṅgaḥ parapakṣe svapakṣe vā tadbhāvasiddhirvedavādinaiva saha vivāde 'vakalpate nānye<pb n="292" break="no"/>netyata āha﻿—<hi rend="bold">prayojanamidaṃ</hi> tatpramāṇamabhidhīyatāmiti | taducyate | pratyabhijñārūpapratyayavibhāgājjñāyamānobhayaprameyarūpāvibhāgādvā vākyatatsamūhamātranibandhanāpannapadavarṇaviṣayatvavyapadeśāvibhāgādvā tathoccārayitṝṇāṃ sthānakaraṇaprayatnāvibhāgādvā lakṣaṇavidāṃ vā bahutarānugamanāvibhāgāditi hetvarthavikalpāḥ |</p>
		<lg>
		  <l>pratyakṣapratyabhijñānācchabdaikatvaṃ pratiṣṭhitam |</l>
		  <l>ekaśabdotthitajñānagrāhyatvāccaikavākyatā |</l>
		</lg>
		<lg>
		  <l>yathāśrutagavādīnāṃ yā 'pi vācyāntare śrutiḥ |</l>
		  <l>arthaikatvāvirodhena guṇamātraparā tu sā ||</l>
		</lg>
		<lg>
		  <l>yathā hi vāmanā gāvo narāścipiṭanāsikāḥ |</l>
		  <l>karṇaprāvaraṇāścānye narārthatvācca na cyutāḥ ||</l>
		</lg>
		<lg>
		  <l>evaṃ satyeva gotvādau dharmo yadi vilakṣaṇaḥ |</l>
		  <l>naitāvatā 'rthabhedo 'sti viśeṣānabhidhānataḥ ||</l>
		</lg>
		<p>na ca yā eva devānāṃ gāvastā evāvaśyaṃ sarvatra vaidikasya gośabdasya vācyā bhavanti | manuṣyagavīṣu dakṣiṇādisādhaneṣu sutarāṃ prayujyamānatvāt |</p>
		<lg>
		  <l>evaṃ hiraṇyaparṇatvaṃ merau yadi vanaspateḥ |</l>
		  <l>devaloke tataḥ śabdaḥ kimarthāntaravācyayam ||</l>
		</lg>
		<lg>
		  <!-- NOTE: here the correction sheet says 
		       to read तद्वद्धृत, but the extra syllable
		       spoils the meter. !-->
		  <l>yaccaitaddhṛtamasmākaṃ devānāṃ madhvidaṃ yadi |</l>
		  <l>rasavīryādibhistatra na śabdārtho 'nyathā bhavet ||</l>
		</lg>
		<lg>
		  <l>na ca sarvāprasiddhatve gamyetaiko 'pi kaścana |</l>
		  <l>tenāsiddhairasiddhānāṃ nāstyanyatvanirūpaṇam ||</l>
		</lg>
		<p><pb n="293"/>ato 'vaśyameteṣāmeva gavādīnāṃ devasaṃbaddhānāmuttānavahanapratipādanamiti vaktavyam | atha vā bhūmiṣṭhānāmeva satāṃ kenāpi guṇavādena pṛthivīgolakatrailokyabhramaṇādinā vā purāṇoktena dṛṣṭivaśādyathaiva vayamupari devānpaśyāma evamadho dyuparivartanādayamapi loko devairupari dṛśyata iti uttānavahanadṛṣṭiḥ | tasmāllokavedayorabhinnāḥ śabdārthā iti siddhe |</p>
		<p>vicāryate kimākṛtiḥ śabdārtho 'tha vyaktiriti |</p>
		<lg>
		  <l>dvau ca pakṣāvupanyastau bhāṣyakāreṇa yadyapi |</l>
		  <l>vyākhyātārastathā 'pyatra kuryuḥ pakṣāntarāṇyapi ||</l>
		</lg>
		<lg>
		  <l>niyogena vikalpena dve vā saha samuccite |</l>
		  <l>saṃbandhaḥ samudāyo vā viśiṣṭā vaikayetarā ||</l>
		</lg>
		<lg>
		  <l>ete pakṣāḥ punaryojyā vyatikīrṇāḥ parasparam |</l>
		  <l>liṅgakārakasaṃkhyābhiḥ saṃhatāsaṃhatātmabhiḥ ||</l>
		</lg>
		<lg>
		  <l>punarjātyādipakṣāṇāṃ tādṛśyevātra yojanā |</l>
		</lg>
		<p>prathamaṃ tāvadaṣṭapakṣyevaṃ darśayitavyā | gośabdasyārthaḥ kimākṛtireva, vyaktireva, utā ' 'kṛtirvā vyaktirvā, athā ' 'kṛtiśca vyaktiśca, kimubhayoḥ saṃbandha uta samudāyaḥ, kimākṛtiviśiṣṭā vyaktiruta vyaktiviśiṣṭā ' 'kṛtiriti | tathā kimākṛtyaiva viśiṣṭaḥ saṃbandhaḥ kiṃ vyaktyaiva ākṛtyā vā vyaktyā vā, atha samudāyenāpyākṛtiviśiṣṭayā vyaktyā, atha vyaktiviśiṣṭyā ' 'kṛtyā, atha parasparaviśiṣṭābhyāṃ dvābhyāmiti | tathā kimākṛtyaiva viśiṣṭaḥ samudāya ityādyapi pūrvavadeva saṃbandhaviśiṣṭasamudāyapakṣamātrātiriktaṃ yojanīyam | evaṃ kimākṛtyaiva viśiṣṭaḥ saṃbandha eva, uta vyaktyaiva, athavā 'kṛtyā vā vyaktyā vā, atha samudāyena kimanyataraviśiṣṭyā 'nyatarayā, athobhābhyāmityevaṃ samudāyaviśeṣaṇatvapakṣāḥ pūrvavadeva yojyāḥ |</p>
		<p>evaṃ kiṃ saṃbandhenaiva viśiṣṭā ' 'kṛtiratha samudāyenaivātha vikalpamānābhyāmuta samuccitābhyām | tathaitadviśiṣṭā kimākṛtirevātha vyaktireva, atha vikalpite kiṃ samuccite kimiti | tathā kimākṛtiviśiṣṭasaṃbandhaviśiṣṭā vyaktirevātha vyaktiviśiṣṭasaṃbandhaviśiṣṭā ' 'kṛtirevātha vikalpa uta samuccayaḥ | evaṃ samudāyenāpi yojyam | tathā saṃbandhaviśiṣṭavyaktiviśiṣṭākṛtirevātha saṃbandhaviśiṣṭākṛtiviśiṣṭā vyaktirevātha vikalpo 'tha samuccayaḥ | evaṃ samudāyaviśiṣṭapakṣāḥ kalpayitavyāḥ | tathā kiṃ jātyaiva viśiṣṭena saṃbandhena viśiṣṭā vyaktiḥ, atha vyaktyaiva viśiṣṭena saṃbandhena viśiṣṭā jātiratha vikalpo 'tha samuccayaḥ | evaṃ samudāyenāpi viśiṣṭatā yojyā | tathā kiṃ saṃbandhenaiva viśiṣṭayā jātyaiva viśiṣṭā vyaktirutaivaṃvidhayā vyaktyaiva viśiṣṭā jātiratha vikalpo 'tha samuccayaḥ |</p>
		<p><pb n="294"/>evaṃ samudāyenaiva viśiṣṭayetyapi yojayitavyam | evaṃ jātiliṅgayorjātikārakayorjātisaṃkhyayośca pratyekaṃ jātivyaktipakṣavikalpitasamuccitapakṣotthānaṃ darśayitvā vyakterliṅgādīnāṃ ca darśayitavyam | tathā liṅgasaṃkhyā liṅgakārakasaṃkhyā kārakayugalānyapi vikalpya pratyekadvitriliṅgādisahitaikajātivyaktivikalpāstriyogapañcayogāśrayā darśayitavyāḥ |</p>
		<lg>
		  <l>evaṃ śabdasvarūpasya punarjātyādibhiḥ saha |</l>
		  <l>ekadvitricatuṣpañcaṣaṭkaiḥ saha vikalpanā ||</l>
		</lg>
		<lg>
		  <l>ete cātyantaniṣkṛṣṭāḥ pakṣā yadyapi na sthitāḥ |</l>
		  <l>buddhayā tathā 'pi bhidyante jātidravyaguṇādivat ||</l>
		</lg>
		<lg>
		  <l>sarvatrendriyaliṅgābhyāṃ bhedaḥ stoko 'vagamyate |</l>
		  <l>śabdena tu susūkṣmo 'pi vastubhāgo vibhajyate ||</l>
		</lg>
		<lg>
		  <l>padātprabhṛti caivaṃ yā prajñā jñāturvijṛmbhate |</l>
		  <l>puṣpitā sā padārtheṣu vākyārtheṣu phaliṣyati ||</l>
		</lg>
		<lg>
		  <l>atra cā ' 'kṛtireveti dṛḍhaḥ pakṣo 'yamekataḥ |</l>
		  <l>itare tvanyataḥ sarve vyaktipakṣānuyāyinaḥ ||</l>
		</lg>
		<lg>
		  <l>vyaktau nirākṛtāyāṃ ca samastānāṃ nirākriyā |</l>
		  <l>sulabheti na sarve 'mī bhāṣyakāreṇa darśitāḥ ||</l>
		</lg>
		<lg>
		  <l>na caitasmānna santyeva na caite niṣprayojanāḥ |</l>
		  <l>vikalpitā hi jijñāsoḥ prajñāvikasanakṣamāḥ ||</l>
		</lg>
		<lg>
		  <l>darśiteṣvapi sarveṣu vicāraḥ kriyate dvayoḥ |</l>
		  <l>kā śabdenā ' 'kṛtivyaktyorucyate kā 'nugamyate ||</l>
		</lg>
		<p><hi rend="bold">tataśca</hi>﻿—</p>
		<lg>
		  <l>vicāramukhasiddhayarthaṃ svarūpaṃ tāvadetayoḥ |</l>
		  <l>praśnapūrvamupanyasya yāthātmyena nirūpyate ||</l>
		</lg>
		<p>nanu prathamapāda evā ' 'kṛternirūpaṇādidānīṃ praśnottare mandaprayojane | ucyate﻿—</p>
		<lg>
		  <l>satyamevā ' 'kṛtiḥ pūrvaṃ pratyakṣeṇa nirūpitā |</l>
		  <l>saṃsthānāśaṅkayā tvatra sāmānyātmā nirūpyate ||</l>
		</lg>
		<p><pb n="295"/><hi rend="bold">dravyaguṇakarmāṇāṃ sāmānyamātramākṛtiriti |</hi></p>
		<lg>
		  <l>dravyādīnāṃ ca sāmānyaṃ parāparavibhāgavat |</l>
		  <l>vastutvaṃ prathamaṃ tatra dravyatvādyaparaṃ tathā ||</l>
		</lg>
		<lg>
		  <l>punarvāyutvatejastvajalatvātmatvabhinnatā |</l>
		  <l>pṛthivītvādghaṭatvaṃ ca tadvyaktiṣu samāpyate ||</l>
		</lg>
		<lg>
		  <l>vṛkṣatvātparataśceṣṭaṃ śiṃśapātvādi kevalam |</l>
		  <l>śarīratvācca govājihastipuṃstvādi gamyate ||</l>
		</lg>
		<lg>
		  <l>vājikatvādi cāśvatvātkarkādistu guṇo mataḥ |</l>
		  <l>hastitvādbhadramadrādidiṅnāgakulajātayaḥ ||</l>
		</lg>
		<lg>
		  <l>puṃstvādbrāhyaṇakauṇḍinyakaṭhatvādi samāpyate |</l>
		  <l>tathā guṇatvakarmatvarūpatā janmatādi yat ||</l>
		</lg>
		<lg>
		  <l>tataḥ śuklādi tadvayaktiguṇeṣu pratitiṣṭhati |</l>
		  <l>karmaṇāmapi yāgatvahomatvādivibhāgataḥ ||</l>
		</lg>
		<lg>
		  <l>aparyāyasmṛtairuktaṃ dhātubhiḥ praviṃbhajyate |</l>
		  <l>punarvidhānasaṃkhyākhyā guṇaprakaraṇāntaraiḥ ||</l>
		</lg>
		<lg>
		  <l>anye tu bhedamācāryāḥ karmaṇāmeva manvate |</l>
		  <l>api vā 'vyatirekātsyāddeśāderekarūpatā ||</l>
		</lg>
		<lg>
		  <l>rūpaśabdāvibhāgācca <note type="reference"><ref cRef="MīSū:6.3.4">jai. sū. ( 6﻿—3﻿—4 ) ityetreti śeṣaḥ |</ref></note>vakṣyatyetaddhi jaiminiḥ |</l>
		  <l>evaṃ prapañcitaṃ sarvamarthasāmānyamākṛtiḥ ||</l>
		</lg>
		<lg>
		  <l>na saṃsthānaṃ kuto hyetadātmādiguṇakarmasu |</l>
		</lg>
		<p>sarveṣu hi pārthiveṣu gavādighaṭādiṣu saṃsthānaṃ bhavet | agnitoyavāyvākāśādīnāṃ tu pārthivadravyaparigrahavaśādākārānuvṛttiḥ kalpyeta na svātantryeṇa, dikkālātmamanasāṃ tu guṇakarmaṇāṃ ca na kathaṃcidapi saṃsthānaṃ saṃbhavati | sāmānyamātraṃ tu sarvasvaviśeṣānuvṛttirūpaṃ saṃbhāvyate | tasmādetadevābhidheyākṛtilakṣaṇaṃ nāvayavaracanāsaṃsthānākṛtitvamavakalpate |</p>
		<lg>
		  <l>saṃsthānasya ca nāśitvātprativyakti ca bhedataḥ |</l>
		  <l>sāmānyavyavahāritvaṃ nā ' 'kṛtitve 'vakalpate ||</l>
		</lg>
		<lg>
		  <l>atha saṃsthānasāmānyamākṛtitvena gṛhyate |</l>
		  <l>aśvādiṣvapi tulyatvādbhavedākṛtisaṃkaraḥ ||</l>
		</lg>
		<lg>
		  <l>na cāvāntarasaṃsthānaṃ sarvagopiṇḍavṛtti yat |</l>
		  <l>aśvādibhyo nivṛttaṃ ca gośabdālambanaṃ bhavet ||</l>
		</lg>
		<p><pb n="296"/>tasya hyupalakṣaṇamālocyamānaṃ na jāteranyallabhyate tataśca jātireva sāmānyamiti nyāyeṃnā ' 'padyate | tena prathamapāde rucakasvastikavardhamānakodāharaṇātsaṃsthānākṛtyabhidhānāśaṅkākṣayādarśanavadāsīdityetābhyāṃ praśnottarābhyāṃ vyāvartyate | ataśca dravyaguṇakarmaṇāṃ yāvatkiṃcitprāgvyaktibhyaḥ sāmānyaṃ tatsarvamākṛtirevetyabhipretya mātraśabdaḥ prayuktaḥ | <hi rend="bold">asādhāraṇaviśeṣā vyaktiriti</hi> | ke cidāhuḥ | asādhāraṇā viśeṣā eva vyaktiḥ | viśeṣavyatiriktavyaktyabhāvāditi |</p>
		<lg>
		  <l>tattu naivaṃ viśeṣebhyo vyaktiranyaiva hīṣyate |</l>
		  <l>khaṇḍamuṇḍādayaḥ sarve viśeṣatvena saṃmatāḥ ||</l>
		</lg>
		<lg>
		  <l>te cānyatrāpi dṛśyante tathā jātyantareṣvapi |</l>
		  <l>śābaleyādibhedo 'sti tadapatyāntareṣvapi ||</l>
		</lg>
		<p>khaṇḍamuṇḍādayastāvadanyā api vyaktayo bhavantyeva gavayamahiṣādivyaktayaśca | śābaleyo 'pi yathaikastathā 'nyo 'pi yaḥ śabalāpatyatvena gamyate sa sarvaḥ śābaleyaḥ | etaccobhayavarṇanimittaṃ vā yādṛcchikaṃ vā nāmānyatrāpi viniyogavaśādvartata eva | tadapatye ca śābaleya ityasādhāraṇavyapadeśānupapattiḥ | viśeṣavyaktiśabdayorbahuvacanaikavacanāntayoḥ sāmānādhikaraṇyaprayogavacanabhedadoṣaḥ | tasmādasādhāraṇā viśeṣā yasyāṃ sā vyaktirityevaṃ vyākhyeyam | nanu pūrvoktena nyāyena khaṇḍādīnāmapi bahuvyaktisādhāraṇyādvayaktivyatiriktānāṃ cānyeṣāṃ kevalaikaikavyaktigatānāṃ viśeṣāṇāmasaṃbhavādbahuvrīhirapyanupapannaḥ | ucyate | naiva viśeṣāṇāṃ pratyekamasādhāraṇatvamāśritya vyaktiviśeṣaṇatvenopādānam | kathaṃ tarhi sādhāraṇarūpāṇāmapyekadvitrādibhedena kvacidupalabdhānāṃ yadekatra piṇḍīkṛtānāṃ grahaṇaṃ tadapekṣamasādhāraṇaviśeṣatvābhidhānam |</p>
		<lg>
		  <l>pravibhaktā hi ye dṛṣṭā dṛśyante saṃhatāḥ punaḥ |</l>
		  <l>piṇḍāsādhāraṇatvena tairvyaktirupalakṣyate ||</l>
		</lg>
		<p>na caikasyāṃ vyaktau ye samuditā dṛṣṭāsta eva vyaktyantare 'pyanyūnānatiriktā dṛśyante | ya evādṛṣṭapūrvastasminsamudāye saṃprati dṛśyate sa evāsādhāraṇatāmāpādayati | anantabhedāsvapi vyaktiṣu nātyantāpūrvaviśeṣaṇopalakṣaṇopādānaṃ kiṃcidutkarṣāpakarṣamātreṇa ca sarvatrāsādhāraṇopalakṣaṇalābhātparasāmānyāpekṣayā ca sarvāṇyevāvāntarasāmānyāni viśeṣavyapadeśaṃ prāpnuvanti | saṃghātāvasthāyāṃ ca vyaktiviśeṣaṇatvātteṣu viśeṣaśabdaḥ | etacca vyakterviśeṣāṇāmanyatvamupariṣṭādbhāpyakāro 'pi vakṣyatyeva, <hi rend="bold">yo 'rthaḥ sāmānyasya</hi> <pb n="297"/><hi rend="bold">viśeṣāṇāṃ cā ' 'śrayaḥ sā vyaktiriti</hi> | tatra kecidgotvādiṣu viśeṣatvamaṅgīkṛtya sāmānyavācinā śabdenānabhidheyatvādyadeva mahāsāmānyaṃ sattāvastubhāvaśabdābhidheyaṃ tadeva śabdasvarūpavyavacchinnaṃ gotvādiviśeṣavyavacchinnaṃ vā gosattākhyamākṛtyabhidhānapakṣe vācyamiti manyante | yathā ' 'huḥ﻿—</p>
		<lg>
		  <l>astyarthaḥ sarvaśabdānāmiti pratyāyyalakṣaṇam |</l>
		  <l>apūrvadevatāsvargaiḥ samamāhurgavādiṣu || iti |</l>
		</lg>
		<lg>
		  <l>tattu <note><p>kakṣyāśabdaḥ koṣṭhavācī, dravyatvaguṇatvakarmatvānyekasyāṃ sattāvāṃntarasāmānyakakṣyāyāṃ, pṛthivītvādīni dravyatvāvāntarasāmānyakakṣyāyāṃ, rūpatvādīni guṇatvāvāntarasāmānyakakṣyāyāṃ ca vartanta iti kakṣyāvibhāgo jñeyaḥ |</p></note>kakṣyāvibhāgena sāmānyānāṃ nirūpaṇāt |</l>
		  <l>ayuktaṃ na gavādīnāṃ tatra vācakaśaktatā ||</l>
		</lg>
		<p>pratiniyatārthaviṣayā hi śabdānāṃ vācakaśaktirarthāpattyā gamyate | tatrānantarāvāntarasāmānyavacanānāṃ dravyaguṇakarmaśabdānāmeva tāvadasaṃkīrṇārthatvātsattārthatvamanupapannaṃ kimuta durāntaritārthagavādiśabdānām |</p>
		<lg>
		  <l>sattāmete vadantaśca na śuddhāṃ saviśeṣaṇām |</l>
		  <l>vadantītyabhidhātuṃ hi śakyaṃ dvedhā 'pyasaṃbhavāt ||</l>
		</lg>
		<p>śuddhavacanatve tāvatsarveṣāmekārthapratyāyanātparyāyatvaprasaṅgaḥ | punaruktatvāccāstiśabdaprayogānupapattiḥ |</p>
		<lg>
		  <l>gaurnāstīti prayogaśca virodhānnāvakalpate |</l>
		  <l>na hi sattaiva nāstīti kathaṃcitsaṃpratīyate ||</l>
		</lg>
		<p>deśakālādyapekṣāyāmapi naiva sattāyāṃ nāstitvamabhidhātuṃ yuktam | vibhutvanityatvābhyāṃ sarvadeśakālavyāpitvāt |</p>
		<lg>
		  <l>rụdhiśabdaśca naivāyaṃ lokadṛṣṭayā pratīyate |</l>
		  <l>tena dravyādisāmānyaṃ sattetyetanna yujyate ||</l>
		</lg>
		<p>ya eva hyastiśabdena dvitīyo bhāvavikāra ucyate<note type="reference"><ref cRef="MīSū:6.3.4">jai. sū. ( 6﻿—3﻿—4 ) ityetreti śeṣaḥ |</ref></note> | jāyamānavipariṇāmādyavasthasarvavastuṣu vinaśyattāparyanteṣu vastvākṛtipratipattirdṛśyate | tena yadi nāma mahāsāmānyamabhidheyaṃ pratijñāyate tato vastvarthaḥ sarvaśabdānāmiti pratyāyyalakṣaṇamiti kāmaṃ vaktavyaṃ nāstyartha iti | na cāvayavārthaparityāgena sacchabdasattāśabdau vartete iti bhavacchabdavadevā<pb n="298" break="no"/>stīti sadbhāvaḥ satteti na tu vaiśeṣikaparibhāṣayā yato dravyaguṇakarmasu saditi pratītiḥ sā satteti | evaṃlakṣaṇā jātiḥ pratipattavyā ||</p>
		<lg>
		  <l>seyamavyayaśabdena vastuparyāyavācinā |</l>
		  <l>bhavatsādhāraṇārthena prasiddhirupapāditā ||</l>
		</lg>
		<lg>
		  <l>astitvamastitetyevaṃ dṛśyete pratyayau yataḥ |</l>
		  <l>sa vastuvacanaḥ śabda ākhyātapratirūpakaḥ ||</l>
		</lg>
		<lg>
		  <l>aprātipadikatvāddhi nā ' 'khyātāttvatalau smṛtau |</l>
		  <l>astikṣīrā samāsaśca tena sadvācineṣyate ||</l>
		</lg>
		<p>astikṣīrā gauriti tiṅantasamāsatvenānupasaṃkhyānādavaśyaṃbhāvipratyayalakṣaṇadvārasubantatvayogyāvyayapadena saha kṣīrāśabdasyānyapadārthe bahuvrīhirabhyupagantavyaḥ | tatra cāyaṃ sadarthavacanaḥ sakṣīrā gauriti pratyayotpādāt | tataśca vastuni sati ca prayujyamānamastiśabdamupalabhya tadarthānusaraṇapratyāsannaṃ sacchabdaṃ ca <hi rend="bold">devāttaliti</hi> ca svārthikaṃ devatetibattalamihāpyastidhātuvācyārthaviśiṣṭakartṛpratītimanaṅgīkṛtya śuddhadhātvarthamātravacanāveva sacchabdasattāśabdau gṛhītvaivaṃ tārkikaiḥ kalpitaṃ sacchabdavācyā sattā mahāsāmānyamiti | <note><p>tadukteti﻿—yāvadyāvadvivādāya muktakaṃ dīyate manaḥ | anavasthādidoṣeṇa tāvattāvadvihanyate | ityanena nyāyena ciranikhātataḍāgādigataśaivālavacchuṣkatarkasyāpratiṣṭhitatvena nirākṛtasyāpi punaḥ punarudravena samāpayitumaśakyatvāttārkikoktasyāntagamane﻿—samāpane, anādarādabhiyuktairupekṣitatvātprasiddhaṃ sadimāṃ﻿—yuktāyuktavicārāvasthāṃ prāptamityarthaḥ |</p></note>taduktāntagamane 'nādarācca padavākyavidbhirapyupekṣitaṃ prasiddhamivemāmavasthāṃ prāptaṃ gavādiśabdavācyatvenāpi saṃbhāvyate |</p>
		<lg>
		  <l>na tvarthādgamyamānasya vastutvasyāpi vācyatā |</l>
		  <l>dharmāntaratvavṛttestu<note><p>dharmāntareti﻿—jātyākhyāddharmāddharmāntaratvena﻿—dvitīyabhāvavikāratvena vartamānatvādityarthaḥ |</p></note> sattāyāḥ kuta eva sā |</l>
		</lg>
		<lg>
		  <l>vastuśabdo hi rụ̄dhitvādvayaktijātyantarāśritam |</l>
		  <l>sāmānyaṃ yadbravītyetadgamyate 'rthairgavādibhiḥ ||</l>
		</lg>
		<lg>
		  <l>śuddhābhidhānapakṣasya duṣṭatvāttairviśeṣitam |</l>
		  <l>mahāsāmānyamiṣṭaṃ cedvācyaṃ tadapi durlabham ||</l>
		</lg>
		<p>yadevā ' 'kṛtiviśiṣṭavyaktyabhidhānapakṣe vyaktiviśiṣṭākṛtipakṣe vā nirākaraṇakāraṇaṃ tadatrāpi sulabham | viśeṣaṇasya pūrvatarābhidhānaprasaṅgāt |</p>
		<lg>
		  <l>gosattāṃ cāpi gośabdo yadi nāma bravītyayam |</l>
		  <l>gojātyā vā viśiṣṭāṃ tāṃ vadedvayaktibhireva vā ||</l>
		</lg>
		<p><pb n="299"/>tatra﻿—</p>
		<lg>
		  <l>gotvajātiviśiṣṭā cetsattā 'nenābhidhīyate |</l>
		  <l>uktādviśeṣaṇādeva tatsiddheḥ sā kimucyate ||</l>
		</lg>
		<p>viśeṣaṇamanabhidhāya tadviśiṣṭaviśeṣyābhidhānāsaṃbhavādviśeṣaṇasya ca viśeṣyeṇātyantasaṃbandhātpūrvatarābhihitaviśeṣaṇabhūtagotvasaṃbandhādeva sattāvagamasiddherna tatrābhidhānaśaktikalpanāyāmarthāpattirapyanyathā 'pyupapadyamānaphalatvapratihatā satī na pravartate | tathā vyaktiviśiṣṭasattābhidhāne 'pyeṣa eva nirākaraṇahetuḥ | anityasaṃbandhajñānānantaśabdaśaktivyaktyabhidhānapūrvakaikasattābhidhānakalpanāyāśca kevalavyaktyabhidhānapakṣavadanupapattiḥ | yattu apūrvadevatāsvargaiḥ samamāhuriti |</p>
		<p>tatrābhidhīyate﻿—</p>
		<lg>
		  <l>naivāpūrvādiśabdānāṃ sattā vācyetyavasthitam |</l>
		  <l>viśeṣāneva te 'pyāhurarthāpattyādikalpitān ||</l>
		</lg>
		<p>kecicchrutārthāpattyā kecidvākyaśeṣavākyāntaraparyupasthāpitārthaviśeṣavacanā eva santo 'tyantāvyabhicārisvārthadvāreṇa sattāṃ gamayanto 'nabhidhāyakatvenāvadhāryante na sattāpadārtho vyabhicaratīti lakṣaṇayaiva tebhyaḥ sattāpratītiḥ |</p>
		<lg>
		  <l>kāryasāmarthyamindrādinirmiśrasukhasaṃgatiḥ |</l>
		  <l>sāmānyenāpyapūrvādi sattāto 'nyattu labhyate ||</l>
		</lg>
		<p>sarvapadārthānāmiva kāryārthāpattigamyāni sāmarthyāni santi yāgādijanitaṃ ca puṃsāṃ phalaprāptisāmarthyamapūrvaśabdavācyaṃ yāgānuṣṭhānātpūrvamabhūtamanuṣṭhānottarakālaṃ cāpūrvaṃ jāyata iti yaugikatvādevāpūrvaśabdābhidhānaṃ sarvatra labhyate | tathā dīvyanti dyotante vā candrādityāgnigrahanakṣatrātārakādirūpeṇa vāyavaśca satatagatyā stūyante sarvairmantrairiti devāḥ sujñānaśabdasaṃbandhā viśeṣarūpaireveti na sattāgocaratvaṃ pratipadyante | tathā svargaśabdenāpi nakṣatradeśo vā vaidikapravādapaurāṇikayājñikadarśanenocyate yathā hi vede ‘ye hi janāḥ puṇyakṛtaḥ svargaṃ lokaṃ yanti teṣāmetāni jyotīṃṣi nakṣatrāṇi tathā caiṣa jyotiṣmantaṃ puṇyalokaṃ jayati’ iti | yadi vetihāsapurāṇopapannaṃ merupṛṣṭham | atha vā 'nvayavyatirekābhyāṃ vibhaktaṃ kevalameva sukhaṃ yatsaṃvatsarādiṣvanubhūyamānaṃ duḥkhasādhanaśītoṣṇakṣutpipāsādisamastadvaṃdvarahitārthāpattisiddhadeśāntarānubhavanīyaṃ, tacca yadyapi tādṛśamadṛṣṭapūrvaṃ tathā 'pi miśrānubhavādeva vivekenoddhṛtya svargaśabdārthatvena jñāyamānaṃ sattāṃ gamayatīti na tadabhidhānamapekṣyate |</p>
		<lg>
		  <pb n="300"/>
		  <l>tenāpūrvādiśabdārthāḥ samāḥ satyaṃ gavādibhiḥ |</l>
		  <l>svaśabdābhihitāḥ santaḥ sattāṃ lakṣayituṃ kṣamāḥ ||</l>
		</lg>
		<lg>
		  <l>ataśca naiva gośabdo gosattāmabhidhāsyati |</l>
		  <l>gotvākhyākṛtivācyatvasaṃdehāttu vicāryate |</l>
		</lg>
		<lg>
		  <l>kutaḥ saṃśaya ityetatkāryayogyārthanirṇayāt |</l>
		  <l>vyaktimātrapadārthatvaṃ manyamānena codyate ||</l>
		</lg>
		<lg>
		  <l>ucyate kāryayogitvādgamyate vyaktivācyatā |</l>
		  <l>śabdaśaktyanurodhāttu nā 'kṛtervyatiricyate ||</l>
		</lg>
		<lg>
		  <l>śaktikāryavisaṃvādādeva śabdārthagocarāt |</l>
		  <l>kiṃ samañjasamityevaṃ nāvicāryāvadhāryate ||</l>
		</lg>
		<p>kiṃ tāvatprāptam﻿—</p>
		<lg>
		  <l>prayogacodanābhāvādvyāktirvācyā na tūbhayam |</l>
		  <l>arthaikatvaṃ yato yuktamavibhāgād dvayorgatiḥ ||</l>
		</lg>
		<lg>
		  <l>nityaṃ yathaiva śabdānāmāmnātānāṃ prayojane |</l>
		  <l>arthapratyāyanārthatvāttadvaśenāvadhāraṇā ||</l>
		</lg>
		<lg>
		  <l>evaṃ sarvapadārthānāṃ vākyārthapratyayāṅgatā |</l>
		  <l>yathā sidhyettathā kāryaṃ teṣāṃ rūpanirūpaṇāt ||</l>
		</lg>
		<lg>
		  <l>ākṛtiryadi śabdārthaḥ kasya syuḥ prokṣaṇādayaḥ |</l>
		  <l>kena cejyeta na tyāga ākṛterupapadyate ||</l>
		</lg>
		<lg>
		  <l>amūrtā hyākṛtirnityā nāvaghātādibhājanī |</l>
		  <l>tadvidhiḥ pratiṣedho vā tenāsyā nāvakalpate ||</l>
		</lg>
		<p>‘vrīhīnavahanti’ ‘paśuṃ saṃjñapayati’ ‘somamabhiṣuṇoti’ ‘pāvayati’ somena paśunā vrīhimiśca yajata iti yāvanta evamādayo vināśimūrtimadviṣayāḥ saṃskārāḥ prayojanasiddhayarthā vā teṣāṃ prayogacodanāyā ākṛtāvabhāvādvyaktau tu bhāvātkāryapradhānatvācca padārthapratītervidhyadhīnatvācca sarvapuruṣaceṣṭānāmavaśyaṃ vidhiviṣayatvayogyavākyārthapūraṇasamarthapadārthakalpanamaṅgīkartavyam | tathā yadapi ‘brāhmaṇo na hantavyaḥ’ ‘na kalañjaṃ bhakṣayitavyam’ ityādipratiṣedhavidhānaṃ tadapi prāptipūrvakatvena sāpekṣatvādvyaktau ca prāptisaṃbhavādākṛteścānadhikārādasatyāṃ prāptāvanarthakameva syāt | tasmādyena</p>
		<p><pb n="301"/>śabdārthena prayogacodanānāṃ bhāvo bhavati sa evābhyupagantuṃ nyāyyo na tattvajñānamātrādṛṣṭisiddhayarthapadārthakalpanā yukteti | syādetat, vyaktisaṃbhavatprayogacodanāsu vyaktyarthastato 'nyatrā ' 'kṛtyartha eva bhaviṣyatīti | tadasat | nyāyena hi sthitamekasya śabdasyārthaikyamanavasthitasaṃbandhānekādṛṣṭavācakaśaktikalpanavikalpadoṣaprasaṅgāt | saṃbaddhānāṃ cārthānāmanyatarābhidhānenaivetaratra pratipattisiddheḥ | kathaṃ tarhyākṛtipratyaya iti cedata āha—<hi rend="bold">avibhāgāt iti</hi> | yatastu nityameva vyaktyākṛtyoravibhāgastasmāvdyaktirabhihitā satī śaknotyevā 'kṛtiṃ gamayitum | taduktaṃ <note type="reference"><ref cRef="MīSū:1.1.7">jai. ( 1-1-7 ) |</ref></note>tadbhūtādhikaraṇe | yasya tu padasya yo 'rtho 'bhidheyatvenā ' 'śritastasya tatparihārāsaṃbhavādavaśyaṃ <note><p>tatrasthasyeti tasminnevārthe vartamānasya śabdasyetyarthaḥ |</p></note>tatrasthasyaivārthāntaraṃ lākṣaṇikatvenābhyupagantavyamiti | api cā ' 'kṛtipadārthakasya vyaktiṣu sādhāraṇānaikāntikatvānnirṇayo na syādvayaktipadārthakasya punaratyantāntarbhūtākṛtiniścayasiddherna śabdavyāpārakalpanopapattiḥ | tasmādvayaktireva śabdārtho nā ' 'kṛtiḥ | na ca vikalpasamuccayasaṃbandhasamudāyānyataraviśiṣṭānyatarābhidhānapakṣāḥ saṃbhavantyavibhāgādeva sarveṣāmapi jñānasiddheḥ || 30 ||</p>
	      </div> <!-- sūtra !-->
	      <div type="sūtra" n="31-32">
		<lg>
		  <l>api <hi rend="bold">cādravyaśabdatvādvayakterevābhidheyatā</hi> |</l>
		  <l>sāmānādhikaraṇyaṃ hi nā ' 'kṛtyarthaguṇārthayoḥ ||</l>
		</lg>
		<p>gośabdādīnāmākṛtivacanatve gauḥ śuklaḥ, ‘aruṇayā piṅgākṣyaikahāyanyā gavā krīṇāti’ iti ‘ṣaḍgāvo deyāḥ’ ‘ekāṃ gāṃ dakṣiṇāṃ dadyāt’ ityevamādiṣu prayogeṣu sarveṣāṃ jātiguṇamātravacanatvātsāmānādhikaraṇyaṃ na prāpnoti |</p>
		<lg>
		  <l>gotvasya na hi saṃbandhaḥ śuklatvāruṇimādibhiḥ |</l>
		  <l>yena ṣaṣṭhyapi tāvatsyātkutastvekārthavṛttitā ||</l>
		</lg>
		<lg>
		  <l>na hi gotvātkṛtiḥ śuklā nāruṇā nāpi ṣaḍguṇā |</l><pb n="302"/> 
		  <l>vyaktistvevaṃguṇā tasmādvayakterevābhidheyatā ||</l>
		</lg>
		<lg>
		  <l>mama hi vyaktiśabdatvātsidhyatyekārthavṛttitā |</l>
		  <l>tava tvadravyaśabdatvādbhavedbhedo gavāśvavat ||</l>
		</lg>
		<p>jātiguṇaviśiṣṭavyaktivacanatvena śuddhavyaktivacanatvena vā pratyakṣe bhavati sāmānādhikaraṇyaṃ, tacca tatra dravyam | evaṃvidhamapi samānadravyaśabdatvaṃ tvatpakṣe na syāditi nañā tadabhāvaprasaṅgaṃ darśayati | yattu bhāṣyakāro viparītārthena dravyaśabdenaiva tadāśrayaguṇalakṣaṇayā nañaścāsamarthasamāsamaṅgīkṛtya na dravyāśrayavacanaḥ śabdo bhavet | ākṛtivādina ityāha | tadatikliṣṭaṃ vyadhikaraṇanirdiṣṭaguṇaprayogārhaṃ cetyupekṣitavyam | tatrāpi caivamakṣarārthamātrasaṃbhavayojanā | dravyāśrayasya guṇasya yaḥ śabdo 'dravyaśabdaḥ sa ākṛternirguṇatvādekavākyasaṃbandhaṃ gotvaṃ śuklamityādivanna pratipadyate | sāmānādhikaraṇyacodyaṃ tu svapakṣe 'pyaviśeṣāttadānīmapyanupapannameveti pūrvaiva vyākhyā kartavyā || 31 || 32 ||</p>
	      </div> <!-- sūtra !-->
	      <div type="sūtra" n="33">
		<p>kiṃ ca<note><p>‘anyadarśanācca’ iti pūrvapakṣasūtragataṃ bhāṣyaṃ spaṣṭatvādupekṣya, ‘ākṛtistu kriyārthatvāt’ iti siddhāntasūtragataṃ ‘śyenacitaṃ cinvīta’ iti vacanamākṛtau saṃbhavatīti bhāṣyaṃ yathāśrutārthamasaṃgatabhiva manvāno duṣṭatvena buddhisthaṃ dūṣayitumupakramate—kiṃcetyādinā |</p></note> naiveṣṭakābhirākṛtisaṃpādanamabhyupagataṃ yataḥ svabhāvātsnāyvādyārabdhadravyasamavāyitvenopālambhaḥ syātpiṣṭapiṇḍasiṃhavatsādṛśyasaṃpattiḥ pakṣadvaye 'pi codanārthaḥ | sā tvākṛtyantaravilakṣaṇaśyenākṛtyā syānna tu vyaktyantaravilakṣaṇaśyenaviśeṣeṇāsādhāraṇena vā | nirvikalpatvātsāmānyaviśeṣānapekṣaṃ vyaktimātrasādṛśyamavidheyaṃ, sarvadravyeṣu tulyatvāt | ekavyaktiparigrahācca vyaktyantareṇa sādṛśyaṃ na kāryaṃ syāt | tasmācchayenacitkriyā <pb n="303"/>vyaktau śabdārthe na saṃbhavati | <hi rend="bold">na sādhakatama iti</hi> | na hyevaṃ smṛtiḥ śyenaiścīyata iti śyenacit, ‘karmaṇyagnyākhyāyām’<note type="reference"><ref cRef="Aṣṭā:3.2.92">pā. sū. ( 3 | 2 | 92 ) |</ref></note> iti hi sā | śyenaṃ cayanena sādhayeditīpsitatamatvam | tatrāpi ‘mukhyāsabhavātsādṛśyaparigrahaḥ | asādhāraṇe śabdapravṛttyasaṃbhavāt’<note><p>asādhāraṇetyārabhyetaratrā ' 'kṛtirityanto vārtikagranthaḥ yathā ākṛtiḥśabdārtha ityārambha—śakyata āśrayitumityantabhāṣyagranthavyākhyānārthastathānyāyasudhāyā vistaraḥ |</p></note> avyapadeśyatvena <pb n="304"/>ca sarvatrāviśeṣāt, sāmānyākāreṇa ca nirūpaṇe vikalpāt, vyāpakāpekṣayā, vyāpyasāmānyasya naiva viśeṣavyāpyāpekṣayetaratrā ' 'kṛtiḥ | tatra viśeṣapakṣe saṃbandhānanvākhyānavyabhicārasāmānyabuddhayabhāvapratyarthaśaktikalpanādayo doṣāḥ | na ca yatra saṃśayastatpratyāyyaṃ bhavatīti nirviṣayatā śabdasya | etena svatantrobhayābhidhānamārgaḥ pratyuktaḥ | vyaktiviśiṣṭākṛtimārgo 'pi ‘nāgṛhītaviśeṣaṇā’ iti nyāyādvyakteḥ prathamagrahaṇaprasaṅgāt saṃbandhasamudāyayorapi svarūpapratyayābhāvātsarvatra cāviśeṣādavaśyaṃ saṃbandhisamudāyiviśeṣaṇatā 'bhyupagantavyā bhavati | tatrāpi śaktitrayakalpanā | vyaktyaṃśe coktadoṣaprasaṅgaḥ | na ca vyaktyākṛtyorbhinnakāryayorguṇapradhānanānāvasthayoḥ samudāyopagamanaṃ yuktam | anatyantabhedācca bhinnadharmau saṃbandhasamudāyau na yuktau | ākṛtiviśiṣṭo 'pi vyaktiviśeṣo naiva pratīyate | vyaktiviśeṣabuddhayabhāvād vyaktimātramiti cenna | tadānīṃ tasyā ' 'kṛtito 'nyatvenānirūpaṇāt | mātraśabdo hi sāmānyavācītyākṛtirevocyate | nānākāreṣu ca vastuṣu tadbhedānusāritvācchaktīnāmanvayavyatirekābhyāṃ gotvākāranibandhanaiva gośabdavācyatvaśaktirgamyate tadekādhārasāmānyāntarāvagatirviśeṣākāṅkṣā vetyarthavyāpyavyāptimyām | anatyantavyatirekāccā ' 'kṛteramūrtatvādyāśrayadoṣāprasaṅgaḥ | sā hi pratīyate niṣkṛṣṭarūpā, kriyāyoginī tu vyaktyupetā bhavatyeveti prokṣaṇāvekṣaṇādi tu na kathaṃcinna saṃbhavati | viśa<pb n="305" break="no"/>sanādyapi tu vyaktyavyatirekāpekṣayā saṃbhavatyeva | tathā hi—paśvādiṣvapanītāṅgeṣu viśeṣabuddhayabhāvātsāmānyarūpaiva viśasanādiviśiṣṭā buddhirdṛṣṭā | nanvevamanityā ' 'kṛtiḥ syāt | tenāṃśeneṣṭaiva | āśrayāntarāvināśāttu sarvairapyavināśo 'vaśyamevaiṣṭavyaḥ | tena yattāvanmātrameva tasya vināśo 'nekadeśasya tu na kathaṃcidvināśaḥ syādityubhayathā vyavahāraḥ | atyantavyatireke tu naiva dharmavidhiviṣayo vyavatiṣṭheta | na ca paśutvamamūrtatvāt | tadupalakṣitaṃ tu yaddravyaṃ taddravyatvādṛte na tādrūpyeṇa gamyata ityekārthasamavāyādvyāpakatvācca dravyaṃ gamayitavyaṃ, tatrāpyamūrtatvaṃ doṣaḥ | āśrayopalakṣaṇācca dravyamātraprasaṅgaḥ | viśeṣastu paśutvasya vā dravyatvasya vā 'vyāpakatvādagamyaḥ | na vā 'pratītaṃ vidhinā saṃbadhyate | na ca yatra saṃśayastatpratītam | na cānyatrokto dharmastatrāsaṃbhavādanyatra kāryaḥ | tasmānna sāmānye kṛto viśeṣeṣu yuktaḥ, viśeṣā api vyapadeśātsāmānyamevetyamūrtatā | asādhāraṇena tu naiva vyavahārastasmādanirūpyo dharmavidhiviṣayaḥ | sāmānādhikaraṇyādi ca prasiddhiviparītaṃ lakṣaṇayā kalpyam | bhāṣyakāreṇa tu vyatirekābhyupagamenā ' 'śrayamātragatiruktā viśeṣarūpā na kadācid vyaktiḥ pratīyate | yo 'pyāśrayāśrayibhāvaḥ so 'pyaupacārikaḥ | sāmānyācca viśeṣalakṣaṇaṃ tatra nā ' 'śrayitavyam | ākṣepamātrabhāvādatha vaitadviṣaya evāyaṃ prapañcaḥ kiṃ śabdenā ' 'kṛtyā veti | anvayavyatirekābhyāṃ cā ' 'kṛtyeti nirṇayaḥ | yo hi dhūmādagnimattvaṃ pratipadyate tasya taikṣṇye 'pyākāṅkṣā siddhā | <hi rend="bold">mānasādapacārāditi</hi> | yo hi jāḍyātsāmānyavācitāṃ hitvā kaṃcideva viśeṣaṃ yatra saṃbandhānupavastaṃ vācyaṃ manyate tasya sāmānyāpratīterna viśeṣāntarāpekṣā bhavati | atha vā yathā śabdātsvatantrāmākṛtiṃ budhyate naivaṃ kadācidākṛtimabuddhvā vyaktimiti | kena tarhi gotvāgośabdayorviśeṣaḥ | vyatirekāṃśasyaikatra vivakṣā | gotvavāniti tu sphuṭaṃ pratyayena jātimadabhidhānaṃ vibhāgopapatteḥ | sāmānyasya vopalakṣaṇatvānna bhedapakṣadoṣaḥ | bhedānāmeva cāyaṃ pratyekaṃ sarveṣāṃ vācakaḥ | yastūpādīyamānatve saṃśayaḥ sa saṃkhyādhāraviṣayaḥ | uddiśyamāneṣu nirṇya eva | gavādiśabdagrahaṇaṃ sarvanāmākhyāśabdānāmantarbhāvārtham | prayojanaṃ sāmānyaviśeṣaśabdayorekaviṣayatvātsāmānyaśiṣṭasya viśeṣaśiṣṭenābādhaḥ pūrvapakṣe | evaṃ vā—</p>
		<lg>
		  <pb n="306"/>
		  <l>gaurityevaṃvidhāḥ śabdāḥ sādhutvena nirūpitāḥ |</l>
		  <l>teṣāmevābhidheye 'rthe vyāpāraḥ kveti cintyate ||</l>
		</lg>
		<lg>
		  <l><note><p>nāmākhyātopasarganipātarūpa ityarthaḥ |</p></note>caturvidhe pade cātra dvividhasyārthanirṇayaḥ |</l>
		  <l>kriyate saṃśayotpatternopasarganipātayoḥ ||</l>
		</lg>
		<lg>
		  <l>tayorarthābhidhāne hi vyāpāro naiva vidyate |</l>
		  <l>yadarthadyotakau tau tu vācakaḥ sa vicāryete ||</l>
		</lg>
		<lg>
		  <l>vācakatve 'pi pāścātyamanuyātyevamādiṣu |</l>
		  <l>pratīyate viśeṣo yaḥ saṃśayena sa nā 'pyate ||</l>
		</lg>
		<lg>
		  <l>yadi hyarthadvaye buddhirnipātoccāraṇādbhavet |</l>
		  <l>tato vicāro jāyeta na sāmānyadhiyā vinā ||</l>
		</lg>
		<lg>
		  <l>ākhyātasyāpi nanvatra na yuktā 'rthavicāraṇā |</l>
		  <l>dvitīyādāviyaṃ yasmādvistareṇa kariṣyate ||</l>
		</lg>
		<lg>
		  <l>kaḥ <note type="reference"><ref cRef="MīSū:2.1.1">jai. sū. 2-1-1 ityatra bhāṣyakāreṇa |</ref></note>punarbhāva ityādau vivekenārthanirṇayaḥ |</l>
		  <l>ākhyātasya kṛtastena taccintā nopapadyate ||</l>
		</lg>
		<lg>
		  <l>pratyayārthasya bhāvasya vācyatā pratipāditā |</l>
		  <l>prakṛtyarthavivekārthaṃ vicāraḥ kriyate 'dhunā ||</l>
		</lg>
		<lg>
		  <l>pratyayasyāpi vā tatra bhāvārthatve nirūpite |</l>
		  <l>sāmānyaṃ vā viśeṣo vā kiṃ vācyamiti cintyate ||</l>
		</lg>
		<lg>
		  <l>yā coktā bhāṣyakāreṇa yāgāderabhidheyatā |</l>
		  <l>siddhā seha vivekārthaṃ tatra bhāvasya bhāṣitā ||</l>
		</lg>
		<lg>
		  <l>yajyādyarthe 'pi vā vācye kiṃ sāmānyaviśeṣayoḥ |</l>
		  <l>abhidheyamiti prāptā cintā kartuṃ kriyāpade ||</l>
		</lg>
		<lg>
		  <l>apūrvaṃ bhāvaśabdebhyo dravyādibhyaḥ kimiṣyate |</l>
		  <l>eṣā tatra ca cintoktā śeṣā prāsaṅigakī kathā ||</l>
		</lg>
		<lg>
		  <l>nāmākhyātapade tena kasyārthasyābhidhāyake |</l>
		  <l>kimākṛteruta vyakteriti cintā pravartate ||</l>
		</lg>
		<lg>
		  <l>prayogasya pratīteśca tulyatvācchabdalakṣaṇe |</l>
		  <l>vyaktipakṣābhidhānācca saṃśayaḥ pratibhāti naḥ ||</l>
		</lg>
		<lg>
		  <pb n="307"/>
		  <l>kathaṃ lakṣaṇasaṃbandhaśrintāyāḥ prakṛtena vā |</l>
		  <l>smṛtimūlavicāreṇa vaktavyaṃ tvidamāditaḥ |</l>
		</lg>
		<lg>
		  <l>iyaṃ prāsaṅigakī cintā sādhuśabde nirūpite |</l>
		  <l>udāhṛtasya tasyaiva kriyate 'rthaviniścayaḥ ||</l>
		</lg>
		<lg>
		  <l>vaktavyaḥ pūrvamarthaścecchabdarūpanirūpaṇāt |</l>
		  <l>na hi vācyamavijñāya sādhutvamavadhāryate ||</l>
		</lg>
		<lg>
		  <l>aniścite 'pi vācyatve vyaktyākṛtyorvivekataḥ |</l>
		  <l>sādhutvaṃ śakyate jñātuṃ tena vācyamihocyate ||</l>
		</lg>
		<lg>
		  <l>vācyamātre hi sādhutvamavijñāte na labhyate |</l>
		  <l>na cā ' 'kṛtyā na ca vyaktyā vinā tannopapadyate ||</l>
		</lg>
		<lg>
		  <l>atha voktena mārgeṇa sarvā vyākaraṇasmṛtiḥ |</l>
		  <l>pramāṇamiti siddhasya kiṃcidatra vicāryate ||</l>
		</lg>
		<lg>
		  <l>vyaktirvācyeti vijñānaṃ na sanmūlamasaṃbhavāt |</l>
		  <l>tena vyākaraṇe 'pīdṛg na pramāṇaṃ smṛtirmatā ||</l>
		</lg>
		<lg>
		  <l>smṛtestenāpavādo 'yaṃ prāmāṇyasya kvacitkṛtaḥ |</l>
		  <l>yukto lakṣaṇapādābhyāṃ pūrvayā cāpi cintayā ||</l>
		</lg>
		<lg>
		  <l>nanu cā ' 'kṛtipakṣe 'pi vyaktāveva kriyākriye |</l>
		  <l>śabdārthe saṃbhavāttena kimarthaiṣā vicāraṇā ||</l>
		</lg>
		<lg>
		  <l>yadyapyevaṃ na bhedo 'sti vedārthakaraṇe nṛṇām |</l>
		  <l>dadhi viprebhya ityādau phalaṃ loke bhaviṣyati ||</l>
		</lg>
		<lg>
		  <l>vyaktipakṣe vikalpaḥ syātkauṇḍinye dadhitakrayoḥ |</l>
		  <l>sāmānyavākyadaurbalyāttakramevetaratra tu ||</l>
		</lg>
		<lg>
		  <l>vede 'pi ca viśeṣo 'sti vrīhiprokṣaṇacodake |</l>
		  <l>dadhnetyādiṣuṃ bhedaśca jāyate homacodake ||</l>
		</lg>
		<lg>
		  <l>prokṣaṇaṃ pūrvapakṣe 'pi kartavyaṃ laukikeṣvapi |</l>
		  <l>vrīhiṣu śrutisāmarthyādbādhitvā saṃnidhikramam ||</l>
		</lg>
		<lg>
		  <l>prakṛteṣveva siddhānte śrutisaṃnidhyanugrahāt |</l>
		  <l>tatrāpi kṛtsnamastyeva vrīhitvaṃ hi śrutīritam ||</l>
		</lg>
		<lg>
		  <l>evaṃ home 'pi dadhyādau prakṛte 'prakṛte 'tha vā |</l>
		  <l>prakṛte śrutivācyasya homatvasyāpi saṃbhavāt ||</l>
		</lg>
		<lg>
		  <pb n="308"/>
		  <l>sopapattikamanyacca vaktavyamanayā diśā |</l>
		  <l>kartavyā tena yatnena cinteyaṃ saprayojanā ||</l>
		</lg>
		<lg>
		  <l>nanu gauritiśabdādau sarvametadvicāritam<note><p><ref cRef="MīSū:1.1.5">jai sū. ( 1-1-5 )</ref> ityatra vṛttikāramatānuvāde śabdārthasaṃbandhākṣepaparihāragranthe bhāṣyakārairiti śeṣaḥ |</p></note> |</l>
		  <l>tena tena gatārthatvātpunaścintā na yujyate ||</l>
		</lg>
		<lg>
		  <l>ākṛterabhidheyatvapratijñā kevalā kṛtā |</l>
		  <l>tatredānīṃ sahetutvaṃ tasyā evābhidhīyate ||</l>
		</lg>
		<lg>
		  <l>yathā cā ' 'kṛtirityādau bhāṣyakāreṇa coditam |</l>
		  <l>punarasyāḥ pratijñāyā heturapyabhidhāsyate ||</l>
		</lg>
		<lg>
		  <l>yadvoktāstatra sadbhāvaḥ śabdārthatvamihocyate |</l>
		  <l>yā tu śabdārthatā proktā seha siddhā na cintitā ||</l>
		</lg>
		<lg>
		  <l>ukte vā 'pyabhidheyatve jāteḥ sadbhāvasiddhaye |</l>
		  <l>vyaktirvācyā na vetyetadagatārthaṃ vicāryate ||</l>
		</lg>
		<lg>
		  <l>etaccintāprasiddhayarthamidaṃ tāvadvicāryate |</l>
		  <l>śabdārthau laukikau vede kimanyāviti saṃśayaḥ ||</l>
		</lg>
		<lg>
		  <l>ekatve sati kartavyo vicāraḥ śabdavācyayoḥ |</l>
		  <l>bhede tu saṃśayābhāvānna cintāvasaro yataḥ ||</l>
		</lg>
		<lg>
		  <l>śabdārthena na kāryaṃ hi vyavahāre 'rthalakṣaṇe |</l>
		  <l>laukikavyavahārārthaṃ tenedaṃ na vicāryete ||</l>
		</lg>
		<lg>
		  <l>vede tu pratyabhijñāne śabdārthaviṣaye sati |</l>
		  <l>vivekaḥ śakyate jñātuṃ pratītervācyagamyayoḥ ||</l>
		</lg>
		<lg>
		  <l>alaukike ca śabdārthe vācyavācakarūpayoḥ |</l>
		  <l>ajñātayorna jāyeta saṃdeho vācyavastuni ||</l>
		</lg>
		<lg>
		  <l>tena pratītaśabdārthe nirṇayārthamidaṃ purā |</l>
		  <l>ekatvaṃ vidyate neti cintyaṃ śabdābhidheyayoḥ ||</l>
		</lg>
		<lg>
		  <l><note type="reference"><ref cRef="MīSū:1.1.6">jai. sū. ( 1-1-6 ) </ref>|</note>saṃkhyābhāvāditi hyetannanu spaṣṭaṃ nirūpitam |</l>
		  <l>śabdasya pratyabhijñānānnānyatoccāraṇāntare ||</l>
		</lg>
		<lg>
		  <l>abhedakāraṇaṃ cātra pratyabhijñānameva te |</l>
		  <l>anyattūpacayatvena tena cintā na yujyate ||</l>
		</lg>
		<lg>
		  <pb n="309"/>
		  <l>laukikeṣveva śabdeṣu tatrābhedaḥ prasādhitaḥ |</l>
		  <l>vaidikānāmabhedārthaṃ cintanīyamidaṃ punaḥ ||</l>
		</lg>
		<lg>
		  <l>vyapadeśādibhedācca kathaṃ bhedo na jāyate |</l>
		  <l>tatrānuktamidaṃ vaktuṃ vicāro 'yaṃ pravartitaḥ ||</l>
		</lg>
		<lg>
		  <l>ekatve 'pi ca śabdasya siddhe tatreha cintyate |</l>
		  <l>kimartho bhidyate neti tenāpyapunaruktatā ||</l>
		</lg>
		<lg>
		  <l>arthābhede ca cinteyaṃ śabdābhede tu satyāpi |</l>
		  <l>ghaṭate kasya vācyatvaṃ vyaktyākṛtyordvayorapi ||</l>
		</lg>
		<lg>
		  <l>vyapadeśādibhedena śabde ca pratyabhijñayā |</l>
		</lg>
		<lg>
		  <l>bhedābhedanimittābhyāṃ kriyate saṃśayodbhavaḥ |</l>
		  <l>kiṃ prāptamucyate bhinnau śabdārthau lokavedayoḥ ||</l>
		</lg>
		<lg>
		  <l>vyapadeśasya bhinnatvādākhyāyā lakṣaṇasya ca |</l>
		  <l>svaroccāraṇabhedācca lopavyatyayadarśanāt ||</l>
		</lg>
		<lg>
		  <l>svaruyūpādiśabdaiśca spaṣṭabhedaiḥ saha śruteḥ |</l>
		  <l>anadhyāyādibhedācca śūdroccāraṇavarjanāt ||</l>
		</lg>
		<lg>
		  <l>aśvavālādiśabdānāṃ spaṣṭārthāntaradarśanāt |</l>
		  <l>agnyādīnāṃ ca bhinnatvaṃ bhāṣye yadabhidhīyate ||</l>
		</lg>
		<lg>
		  <l>tadayuktaṃ kriyābhede kartṛbhedo hi neṣyate |</l>
		  <l>hantikartṛtvamagneśca padārthebhyaḥ pratīyate ||</l>
		</lg>
		<lg>
		  <l>aśābdaṃ vahaniśabdasya tadvācyaṃ kathamucyate |</l>
		  <l>hananaṃ kiṃ kṛtaṃ neti pramāṇaṃ cātra nāsti naḥ ||</l>
		</lg>
		<lg>
		  <l>asatā kathamanyatvaṃ karmaṇā 'taḥ pratīyate |</l>
		  <l>apūrve vṛtraśabdārthe kriyāśabde 'pyalaukike ||</l>
		</lg>
		<lg>
		  <l>hantikartari vahanitvaṃ kathamadhyavasīyate |</l>
		  <l>stutimātraparatvācca na vahnitvaṃ vidhīyate ||</l>
		</lg>
		<lg>
		  <l>akriyatvācca bhāṣyoktairvākyairityabhidhāsyate |</l>
		  <l>tenoktasyaiva śabdasya trivṛdādernavādiṣu ||</l>
		</lg>
		<lg>
		  <l>vṛttirartheṣvapūrveṣu vaktavyā bhedasiddhaye |</l>
		  <l><note><p>lokavedayoḥ śabdārthānāmananyatvanirūpaṇāvasare bhāṣyakāra iti śeṣaḥ |</p></note>yaccānyadidamityāha rūpabhedaṃ kriyāśruteḥ ||</l>
		</lg>
		<lg>
		  <l>tadasatyaṃ na śabdasya bhedo 'rthaguṇakāritaḥ |</l><pb n="310"/>
		  <l>tena svarādibhedena vaktavyā bhinnarūpatā ||</l>
		</lg>
		<lg>
		  <l>pūrvoktenaiva mārgeṇa nārthabhedanibandhanā |</l>
		  <l>tasmācchabdārthayorbhedaḥ spaṣṭa ityavadhārite ||</l>
		</lg>
		<lg>
		  <l>tāveva vede śabdārthau loke yāviti bhāṣyate |</l>
		  <l>vedasyaiva prasajyeta sakalasyāpramāṇatā ||</l>
		</lg>
		<lg>
		  <l>avijñātārthasaṃyogātsthitaprāmāṇyabādhayā |</l>
		  <l>prayogasyāgnihotrādeścodanāyāśca jāyate ||</l>
		</lg>
		<lg>
		  <l>abhāvaḥ pratyayārthasya vidherapratipādanāt |</l>
		  <l>arthāntare ca śabdasya na prayogo vidhīyate ||</l>
		</lg>
		<lg>
		  <l>vedenāśāstrahetutvātsaṃbandhasyeti hi sthitam<note type="reference"><ref cRef="MīSū:3.2.2">jai. sū. ( 3-2-2 ) ityatra |</ref></note> |</l>
		  <l>kiṃ cāvibhaktarūpatvaṃ pratyabhijñāyate sphuṭam ||</l>
		</lg>
		<lg>
		  <l>vaidikeṣvapi śabdeṣu pratyakṣeṇa punaḥpunaḥ |</l>
		  <l>yadvā vibhāgaśabdena śabdasyoccāreṇa sati ||</l>
		</lg>
		<lg>
		  <l>gotvabuddheḥ samānatvānna bheda iti kīrtyate |</l>
		  <l>lakṣaṇasyāvibhaktatvaṃ śabdānāṃ vedamucyate ||</l>
		</lg>
		<lg>
		  <l>sarvathā śakyate bhedo na vaktuṃ śabdavācyayoḥ |</l>
		  <l>ekatve yājñikānāṃ ca prasiddhiranugṛhyate ||</l>
		</lg>
		<lg>
		  <l>mīmāṃsā cāpi vedārthatattvanirṇayakāraṇam |</l>
		  <l>vyapadeśādibhedaiśca na bhedo 'trānumīyate ||</l>
		</lg>
		<lg>
		  <l>pratyakṣapratyabhijñāne vedaśabde 'nyarūpatā |</l>
		  <l>vyapadeśādibhedaśca svarabhedādikāritaḥ ||</l>
		</lg>
		<lg>
		  <l>svarādayaśca bhidyante vedatvātkimihocyate |</l>
		  <l>svaruyūpādiśabdānāmanyatvenetaratra ca ||</l>
		</lg>
		<lg>
		  <l>nānyatvaṃ yujyate bādhātpratyakṣapratyabhijñayā |</l>
		  <l>vacanāddharmabhedastu śūdravarjitatā 'pi vā ||</l>
		</lg>
		<lg>
		  <l>dharmāvuccāraṇasyaitau na śabdasya svaraśca yaḥ |</l>
		  <l>aśvavālādiśabdārthabhede vacanakārite ||</l>
		</lg>
		<lg>
		  <l>na ca bhinnatvamanyeṣu prajñātārtheṣu yujyate |</l>
		  <l>uttānānāṃ ca keṣāṃcidvahatāṃ na vidhīyate ||</l>
		</lg>
		<lg>
		  <pb n="311"/>
		  <l>gotvaṃ teṣāmasiddhatvātpadārthāgrahaṇādapi |</l>
		  <l>vidheranyasya śeṣatvātstutireṣā 'vagamyate ||</l>
		</lg>
		<lg>
		  <l>uttānetyādikā tena nāto bhedaḥ pratīyate |</l>
		  <l>tasmādyāveva śabdārthau loke pūrvaṃ nirūpitau ||</l>
		</lg>
		<lg>
		  <l>vede tāveva vijñeyāviti siddhaṃ pramāṇavat |</l>
		  <l>yadvā caivaṃ tadā yuktā cinteyaṃ kriyate 'dhunā ||</l>
		</lg>
		<lg>
		  <l>kimākṛteḥ padārthatvaṃ kiṃ vyakteḥ kiṃ dvayoriti |</l>
		  <l>bahavaḥ pratibhāntyatra pakṣāḥ pratipadaṃ ca ye ||</l>
		</lg>
		<lg>
		  <l>te ca sarve 'bhidhīyante vyāmohavinivṛttaye |</l>
		  <l>gaurityuccarite sapta vastūni pratibhānti naḥ ||</l>
		</lg>
		<lg>
		  <l>jātirvyaktiśca saṃbandhaḥ samūho liṅgakārake |</l>
		  <l>saṃkhyā ca saptamī teṣāmaṣṭapakṣī dvayordvayoḥ ||</l>
		</lg>
		<lg>
		  <l>kiṃ jātireva śabdārtho vyaktirevātha vobhayam |</l>
		  <l>kiṃ vikalpo 'tha saṃbandhaḥ samudāyo nirūpyatām ||</l>
		</lg>
		<lg>
		  <l>jātirvyaktiviśiṣṭā vā vyaktirjātiviśeṣitā |</l>
		  <l>jātisaṃbandhayorevaṃ sāmānyasamudāyayoḥ ||</l>
		</lg>
		<lg>
		  <l>jātikārakayoścaivaṃ saṃkhyāsāmānyayorapi |</l>
		  <l>liṅgasāmānyayorevamekaikasyetaraiḥ saha ||</l>
		</lg>
		<lg>
		  <l>aṣṭau pakṣā niyoktavyāḥ ṣaṅbhiḥ pratyekamuktavat |</l>
		  <l>evamānantyameteṣāṃ pakṣāṇāmiha gamyate ||</l>
		</lg>
		<lg>
		  <l>pūrvapakṣe 'pi catvāro bhāṣye caite pradarśitāḥ |</l>
		  <l>vyakterevābhidheyatvaṃ dvayorvā svapradhānayoḥ ||</l>
		</lg>
		<lg>
		  <l>vyakterjātiviśiṣṭāyā viparītamathāpi vā |</l>
		  <l>upanyāsena caiteṣāṃ jñeyāḥ sarve prapañcitāḥ ||</l>
		</lg>
		<lg>
		  <l>nirākaraṇayuktyā ca niṣiddhā iti noditāḥ |</l>
		</lg>
		<p>tenā ' 'dyau dvāveva pakṣau vicāryete kimākṛtiḥ śabdārtho vyaktiriti | bhāṣyakāreṇa ca saṃśayakāraṇamuktaṃ <hi rend="bold">sāmānya</hi>pratyayādvayaktau ca <hi rend="bold">kriyāsaṃbhavāditi</hi> | etadayuktaṃ, vyakterapi pratīyamānatvātkathaṃ jātereva pratītirupanyasyate | yadi ca vyaktirna saṃpratīyeta tataḥ saṃśaya eva na syātkimabhidhīyate 'neneti | na ca kriyāsaṃbhavo 'bhidheyatve kāraṇaṃ <pb n="312"/>vyaktyantarāṇāmapi prasaṅgāt | tena pūrvoktameva saṃśayakāraṇaṃ mantavyam | prayogapratītyoḥ sādhāraṇatvācchāstrāntare vyaktipakṣābhyupagamātsaṃśayaḥ | yadvā śabda uccārite sāmānyapratyayād vyaktyākṛtyoḥ sāmānyāttulyātpratyayād vyaktau ca śabdādākṛtāvālambhanasparśanaśyenasadṛśacayanādikriyāsaṃmavātsāmānye vyaktau ca pratyayātkriyāsaṃbhavāditi coktam | <hi rend="bold">kā punarākṛtiḥ kā vyaktiriti</hi> | kathaṃ punarayaṃ praśno yadā gaurityetasya śabdasya ko 'rtha ityatra jātirnirūpitā | naiṣa doṣaḥ | yenaitanna jñātamasau pṛcchati kā punarākṛtiḥ kā vyaktiriti | saṃdehādvā 'tra punarubhayasminpratīyamāne kā vyaktiḥ kiyatī vā jātiriti | vaiparītyena vā kaścitpṛcchati yadā śābaleyādipiṇḍānna kiṃcid vyaktaṃ vastvantaraṃ bhinnamupalabhyate tadā kuto 'yaṃ viveko vyaktiriyaṃ jātiriyamiti | atha vā vyavahārārthaṃ sarvaiva cintā kriyate jāteśca padārthatve 'pi vyaktau kriyāsaṃbhavānniṣprayojanā cintā yatastvasau prayatnenaitadvicārayati | tena nūnaṃ kā 'pyasya piṇḍādatyantabhinnavyavahārayogyā jātirabhipretetyabhiprāyaḥ | tatrā ' 'ha | <hi rend="bold">dravyaguṇakarmaṇāṃ sāmānyamātramākṛtiriti</hi> | yau tāvadajñānasaṃśayavādinau tayoḥ svarūpakathanamātreṇaiva nirākaraṇaṃ vaktavyam | yastu viparītavādī tasyaiva nirākaraṇamabhidhīyate | yadyapi jātirvyakteratyantabhinnā nopalabhyate tathā 'pi śabalākāre tasminnupalabhyamāne sāmānyabuddherālambanaṃ prathamapādoktena nyāyenā ' 'kṛtiritarā vyaktiḥ | na cānena granthena jāteḥ sadbhāvaḥ pramāṇaṃ vā pratipādyate vyaktervivekaḥ kevalaḥ kathyate | tenaivābhiprāyeṇa mātraśabdaprayogo 'nyathā tasya gatārthataiva bhavet | yadapyuktaṃ nūnaṃ kā 'pyatyantabhinnā jātirabhipreteti | tasyāpyuttaraṃ dravyaguṇakarmaṇāṃ sāmānyamātramākṛtirabhipretā nātyantavyatirikteti | dravyādīnāṃ ca sarveṣāṃ yatsāmānyaṃ sattārūpaṃ tadanena nirdiśyate, tannirdeśenāvāntarasāmānyānāmapi nirdeśasiddhiḥ | yadvā sāmānyaśabdasya pratyekaṃ saṃbandhāddravyatvādīni trīṇi sāmānyāni nirdiśyante sattayā vyavahārābhāvāt | atha vā mātraśabdaprayogāddravyādiṣu yāvantyavāntarasāmānyāni mahāsāmānyaṃ ca tatsarvamabhidhīyate | <hi rend="bold">asādhāraṇaviśeṣā vyaktiriti</hi> bahuvrīhiḥ | asādhāraṇā viśeṣā yasyāṃ vyaktau seyamasādhāraṇaviśeṣā, na tvasādhāraṇāśca te viśeṣāśceti sāmānādhikaraṇyaṃ saṃbhavati | upariṣṭādviśeṣādhārasya vyaktitvābhidhānāt | smṛteśca<note><p>nityadravyavṛttayo viśeṣā iti smṛtiḥ |</p></note> | tena samyagabhihitaṃ kimākṛtirvā vyaktiriti | kiṃ prāptam | ālambhanaprokṣaṇaviśasanādiprayogacodanāyā vyaktipakṣe bhāvādākṛtipakṣe cābhāvāt ‘brāhmaṇo na hantavyaḥ’ ‘surā na pātavyā’ ityādipratiṣedhacodanāyāśca vyaktipakṣa eva saṃbhavāddevadatta gāmabhyājetyebamādilaukikavyavahāracodanāyāścopapattervyaktiḥ śabdārtha iti niścīyate | saṃkhyākārakopapatteśca | yadi hi vyaktiḥ <pb n="313"/>śabdārtho bhavati tato vṛkṣau vṛkṣābhyāmiti prātipadikābhihitāsu vyaktiṣu pratyayābhihitadvitvādisaṃkhyākaraṇādikārakaṃ vobhayamupapadyate, itaratra tu jāterasaṃkhyeyatvādakārakātvāccobhayamapyanupapannam | lākṣaṇikavyaktyāśrayaṇaṃ cā ' 'padyetām | tathā ca sarvavaidikavākyārthānāṃ lākṣaṇikatvaṃ syāt | vyaktipakṣe ca puruṣo devadatta iti mukhyaśabdasāmānādhikaraṇyopapattiḥ | jātipakṣe lākṣaṇikadvāraṃ sāmānādhikaraṇyaṃ kalpayitavyaṃ bhavettenāpi vyakteḥ padārthatvamavasīyate | ‘paśumālabheta’ iti ca śruterhṛdayajihvādibhirvyaktyavayavairupariṣṭād vyavahāro dṛśyate na jāṃtyā karmabhiśca dravyasyāpekṣitatvād | vyaktipakṣe 'pekṣitābhidhānaṃ netaratra, siddhasvarūpāyāśca vyakterabhidheyatvaṃ yuktaṃ nāprasiddhāyā jāterato vyaktiḥ śabdārthaḥ | kimityubhayaṃ vācyaṃ nā ' 'śrīyate prayogapratītikriyopapatteriti cet | na | anekaśaktikalpanāprasaṅgādekābhidhānenaiva saṃbandhāditaratra pratīterupapannatvād vyakterevābhidheyatvam | sāmānyapratyayaḥ kathamiti ced vyaktisaṃbandhādupapatsyate | yatraiva kriyānupapattistatraivārthāpattyā vyaktivacanatvaṃ yuktam, anyatra tu pūrvapratīterjātivacanatvameva nyāyyamiti cet | na | uktamārgeṇānekaśaktikalpanādidoṣaprasaṅgāt | avanasthitaśabdārthasaṃbandhāpatteḥ saṃśayāpatteśca | vyaktivādinaḥ kathaṃ nirnimittatā vyaktyantare śabdasya pravṛttiriti cedākṛticihnanimittatvād vyaktyantare prayogasyāvirodhaḥ | bhāṣyakārastu <hi rend="bold">kathaṃ sāmānyāvagatiḥ—ityupanyasya, ākṛtiścihnabhūtā bhaviṣyatītyuttaraṃ</hi> dadāti, tadasaṃbaddham | kathaṃ sāmānyapratyayaḥ kāraṇe pṛṣṭe vyaktyantaraprayoganimittaṃ kathyate | tenādhyāhāreṇaitad vyākhyeyam | kathaṃ sāmānyāvagatiriti cet | vyaktisaṃbandhāt | kathaṃ vyaktyantare prayogaḥ, cihnatvādākṛterityevam | yadvā kathaṃ sāmānyāvagatiriti tedityupanyaste pūrvapakṣavādī sāmānyāvagatimapahnotumaśaknuvannākṛtiviśiṣṭavyaktyabhidhānapakṣaṃ parigṛhṇātyākṛtiścihnabhūtā viśeṣaṇabhūtā 'bhidheyā bhaviṣyati | ataśca tatpratītiracodyā | tena kevalā viśiṣṭā vā vyaktiḥ śabdārthaḥ | tathā ca ‘ṣaṅ deyā’ ityevamādiṣu ṣaḍādikā saṃkhyopapatsyate | anyaṃ tadvarṇamiti ca vyaktyantare 'nyaśabdopapattistaddharmatā ca bhaviṣyati | anyathā vyaktyantarānayane 'pi jāterananyatvādaguṇatvāccobhayamanupapannaṃ, tasmād vyaktiḥ śabdārtha iti prāpte 'bhidhīyate | naitad vyaktiḥ śabdavācyeti kiṃ tvākṛtiḥ padārtha iti vijñāyate | ‘śyenacitaṃ cinvīta’ iti śravaṇāt | atra hi śyenavyaktiṃ cayanena kuryādākṛtiṃ veti vākyārthau syātām | yāvadiṣṭakābhiḥ śyenavyakteḥ kartumaśakyatvāt snāyvādibhirapyanirvṛtteriṣṭakābādhācchenavyakteḥ prayojanakalpanāccinoteramukhyārthatvāt ‘karmaṇyagnyākhyāyām’<note type="reference"><ref cRef="Aṣṭā:3.2.92">pā. sū. ( 3—2—92 ) |</ref></note> iti smṛtiparityāgaprasaṅgācca cayanena śyenavyaktiṃ kuryādityevaṃ tāvannopapadyate | tathā ' '<pb n="314" break="no"/>kṛterapīṣṭakābhiḥ kartumaśakyatvāddaivanirmitatvātprayojanakalpanāccinoterayathārthatvaprasaṅgātsmṛtibādhāccā ' 'kṛtiṃ kuryādityapi nopapadyate | pariśeṣācchayenamiva citamagnisthalaṃ cayanena nirvartayediti vākyārthaḥ, tataśca yayā kayā cicchayenavyaktyā sadṛśasyāgneścetumaśakyatvātsarvavyaktisādṛśyāsaṃbhavādatītānāgatavyaktisādṛśyānupapatteśca śyenākṛtisādṛśyasaṃpattisaṃbhavāccā ' 'kṛtiḥ śabdārthaṃ iti niścīyate |</p>
		<p>atha kasmācchayenavyaktibhiścayanacodaneyaṃ nā ' 'śnīyate ‘śyenacitaṃ cinvīta’ iti | tatra bhāṣyakāreṇottaraṃ dattam | <hi rend="bold">īpsitatamo hyasau śyenaśabdena nirdiśyata iti</hi> | tadayuktam | na hyatra śyenaśabdaḥ svārtho, na ca sakalaśyenacicchabdottarakālaṃ śrutatvād dvitīyāyāstada<note><p>naca śyenaśabdo dvitīyānta ityarthaḥ |</p></note>nto, yenepsitatamārthapratipādakaḥ syāt | tena karmaṇyagnyākhyāyāmiti smṛteḥ śyenaśabdārthasya karaṇatvaṃ niṣeddhavyam | karmaṇi hi kārake cinoteḥ kvippratyayaḥ smaryate yadi cinotiragnyākhyā bhavati | na ca cinoteḥ kevalasyāgnivacanatvaṃ saṃbhavati | tena kvibantacinotiśruteḥ śyenacicchabdasya sakalasyāgnivacanatvaṃ niścīyate na śyenaśabdasya pṛthagarthatā | tena śyenaśabdārthaḥ karaṇatayā vijñāyate | yadi vā 'sau karaṇaṃ syāttato lakṣaṇābhāvāttṛtīyāsamāsavacanānupapattirbhavet | tṛtīyā cāśrutā kālpanīyā | śrutakaraṇatve iṣṭakāparityāgaśca syāt | satyāṃ ca gatau pratiṣiddhānekaśyenavyaktihiṃsā jāyate tena karaṇatvānupapatteḥ śyenamiva citamagniṃ cinvīteti vākyārtho 'taścoktena nyāyenāsya vākyasyā ' 'kṛtipakṣe saṃbhavādākṛtiḥ padārtha iti | naitadevam | na hi cayanakriyāsaṃbhavamātreṇā ' 'kṛterabhidheyatvaṃ labhyate | vyaktipakṣe 'bhyupalambhanādikriyāsaṃbhavāt | bahutvāccālambhanādivākyānāṃ tadanyathānupapattyā vyaktereva padārthatvamavasīyate | athā ' 'kṛtipakṣe 'pi vyaktilakṣaṇayā tānyupapatsyanta ityucyate tadaitadapi śakyameva vaktuṃ śyenavākye vyaktirākṛtilakṣaṇārtheti | yuktā caikatra lakṣaṇā netareṣu bahuṣu | agatyā vā tṛtīyāsamāsāśrayaṇaṃ śyenavākye karīṣyate | saṃkhyākārakādyupapattiśca vyaktipakṣe tena vyaktiḥ śabdārtha iti sthite 'bhidhīyate jātirabhidheyeti | kutaḥ—</p>
		<lg>
		  <l>pūrvaṃ sāmānyavijñānāccitrabuddheranudbhavāt |</l>
		  <l>gāmānayetivākyācca yathāruciparigrahāt ||</l>
		</lg>
		<p>gośabdoccāraṇe hi pūrvamevāgṛhītāsu vyaktiṣu sāmānyaṃ pratīyate tadākārajñānotpattepaścādvyaktayaḥ pratīyante 'taścā ' 'kṛtipratyayasya nimittāntarābhāvādvyaktipratyaye ca pūrvapratītasāmānyanimittatvādākṛtiḥ śabdārtha iti vijñāyate | yadi ca vyaktayo 'bhidheyā bhaveyustatastāsāṃ citrakhaṇḍabhuṇḍādiviśeṣasvarūpagrahaṇādvicitrā śabdoccāraṇe buddhi syāt | ekākārā tūtpadyate | tenāpyākṛtiḥ śabdārtha iti niścīyate | gāmānayeti codite 'rtha<pb n="315" break="no"/>prakaraṇābhāve yāṃ kāṃ citsāmānyayuktāṃ vyaktimānayati na sarvāṃ na viśiṣṭām | yadi ca vyakterabhidheyatvaṃ tataḥ sarvāsāṃ yugapadabhihitatvādaśeṣānayanaṃ syāt | yā vā 'bhidheyā saivaikā ' 'nīyeta yatastvaviśeṣeṇa jātimātrayuktā ' 'nīyate tenāpi sāmānyasya padārthatvaṃ vijñāyate | vyaktipakṣe ca sarvā vā svatantrā vyaktayo 'bhidhīyeran vyaktiviśiṣṭo vā samudāyaḥ kā cidvaikā vyaktiriti | tatra sarvavyaktyabhidhānaṃ tāvadayuktam | anekavācakaśaktikalpanāprasaṅgādanityaśabdārthasaṃbandhāpatteraśeṣavyaktigrahaṇāśakteśca saṃbandhāgrahaṇe sati vyavahārānupapatteḥ | nityavad gośabdasyāṣṭaśabdavadbahuviṣayatvādekavacanadvivacanaśrutyasaṃbhavādgośabdābhihitāsu ca sarvavyaktiṣu śuklaguṇābhāve gauḥ śukla iti sāmānādhikaraṇyāsaṃbhavāt | ‘<hi rend="bold">paśunā yajeta</hi>’ iti ca paśuśabdopāttābhiḥ sarvavyaktibhiryāgasya kartumaśakyatvāttataśca vedāprāmāṇyaprasaktiḥ | evaṃ samudāyapakṣo 'pi na saṃbhavati | tatrāpi hi viśeṣaṇatvena vyaktayo 'bhidhātavyāstataścoktadoṣaprasaṅgaḥ | vyaktivyatiriktasamudāyakalpanā, tena ca vyavahārābhāvādabhidhānānarthakyaṃ samudāyivināśe ca tasyāpyanityatvādanityaśabdārthasaṃbandhaprasaṅgaḥ | <hi rend="bold">samudāyasya caika</hi>tvādadvivacanabahuvacanānupapattiḥ sāmānādhikaraṇyāsaṃbhavaśca | tena cāmūrtena yāgādyasaṃbhavādvedasyāprāmāṇyam | athaikā vyaktirabhidhīyata ityucyate tatrāpi saṃbandhānityatvaṃ, kā 'sāvabhidhīyata ityajñānādvayavahārāṇāmasaṃbhavaḥ sāmānyapratyayānupapattirdviva<hi rend="bold">cana</hi>bahuvacanābhāvaprasaṅgaḥ | prāk cābhidheyavyaktyutpatteruttarakālaṃ ca prayogāsaṃbhavaḥ | samāne ca gotve pratītau ceyamabhidhīyate neyamiti viśeṣakā<hi rend="bold">raṇaṃ</hi> nāsti | ataḥ paraṃ bhāṣyārthaḥ | yadi caikā vyaktirabhidheyā bhavedvayaktyantare prayogo na syādabhidheyavyakte statrābhāvādatyantavilakṣaṇatvācca, sāmānyaviśeṣavinirmuktā hi vyaktirityucyate | na ca sāmānyaviśeṣau muktvā vyaktyantare 'nyadasti yena śabdaprayogaḥ syāt | nanu ca yathaivaikā sāmānyaviśeṣavinirmuktā tathā dvitīyā yataśca yathaivaikasyāṃ sāmānyaviśeṣavinirmuktāyāṃ śabdasya pravṛttirevamaviśeṣāditaratrāpi bhaviṣyati | yadi sāmānyarūpaṃ viśeṣarūpaṃ vā vyaktyantaraṃ syāttato vilakṣaṇatvācchabdo na pravartate, yadā tu tadapyubhayavinirmuktaṃ rūpaṃ tadā tulyarūpatvādayuktā śabdasya pravṛttiriti | yadyevaṃ sāmānyaviśeṣavinirmuktatvādekatretaratra ca śabdo vartate hanta tarhi sāmānyaviśeṣavinirmuktatvameva sāmānyaṃ śabdasyābhidheyaṃ syāditi siddho naḥ pakṣaḥ | tasyā ' 'kṛtiśabdavācyatve kevalaṃ bhavataḥ pradveṣa iti | pūrvapakṣavādyāha naivaṃ mayocyate sāmānyaviśeṣavinirmuktatvādvayaktau śabdo vartate vyaktyantare veti, kiṃ tu sāmānyaviśeṣavyatirekeṇānyāpohavadvayaktiḥ kathyate | tatra kathaṃ sāmānyameva tarhi vācyamityucyate yo hyarthaḥ sāmānyasya viśeṣāṇāṃ cā ' 'śrayaḥ sā vyaktirna sāmānyaviśeṣau | tataśca yathaivaikasyāṃ sāmānyaviśeṣavyatiriktāyāṃ vyaktau <pb n="316"/>śabdasya vṛttistathā 'nyasyāmapi bhaviṣyati | siddhāntavādyāha—yadi tāvatsāmānyaviśeṣavinirmuktatvācchabdo vartate tataḥ sāmānyameva vācyam | atha samānaṃ nimittaṃ nāsti tadā vyaktyantare vṛttirna prāpnoti | tadabhāve 'pi cedvarteta tato 'śvavyaktāvapi vṛttiprasakteratiprasaṅgaḥ syāditi | naivam | sāmānyanirapekṣāyāmeva śabdapravṛttau prayogakṛtavyavasthāśrayaṇānnātiprasaṅgo bhaviṣyati, | yadyevaṃ prayogavaśena śabdo varteta tato 'dya jātāyāṃ gavi na dṛṣṭa iti śabdo na pravarteta tena prayogakṛtā cevdyavasthā kva cidaprasaṅgo na cedatiprasaṅga iti | yattu bhinnāsu vyaktiṣu sāmānyapratyayo na prāpnotyayamapi gaurayamapīti tadihātiprasaṅgāpādanena na saṃbadhyata iti vyaktyantare prayogo na prāpnotītyasminnavasare vaktavyam | śaktyā tarhi vyavasthā bhaviṣyati, yatra śaktaḥ śabdastatra vartiṣyate prayokṣyate ca yatra tu śaktirnāsti tatra prayogapravṛttī na bhaviṣyatastataśca govyaktiṣveva śakteḥ prayogavyavasthā bhaviṣyati | naivamapi vyavasthā labhyate | prāk prayogācchabdaśakteravijñānātprayogapratītyadhīnaṃ hi śabdaśaktijñānaṃ tatkathamivānutpannaṃ prayogakāle vyavasthākāraṇatvenā ' 'śrayituṃ yuktam | yadyapi śrotā prayogācchaktiṃ jānāti tathā 'pi prayoktrā kathaṃ jñātaṃ govyaktāvayaṃ śaktaḥ śabdo nāśvavyaktāviti, tenāśvavyaktāvapi prayogaḥ prāpnoti | jātyā kimiti vyavasthā nā ' 'śrīyate yatra gotvamupalakṣaṇaṃ tatra śabdo vartiṣyate yatra tannāsti tatrāśvavyaktyādau vṛttirna bhaviṣyati tataśca vyavasthāsiddhiriti | satyamevaṃ sidhyati, kiṃ tvāpanno bhavānasmatpakṣamākṛtirvācyeti | na hyanabhidhāya gotvamupalakṣaṇaṃ govyaktāveva prayogavyavasthā labhyate taccedabhihitaṃ siddhamākṛtiśabdārthatvamiti | pūrvapakṣavādī tu dvitīyaṃ pūrvapakṣamupanyasyati satyamākṛtirabhidhīyate kiṃ tu guṇatvena sthitā vyaktiḥ prādhānyena śabdārthaḥ | na cā ' 'vayorubhayaṃ nābhidhīyata iti pratijñā | kasya citprādhānyena kiṃ cidabhidheyatayā vivakṣitaṃ kiṃ cidguṇatvena, taduktaṃ <hi rend="bold">vyaktiḥ prādhānyenābhidheyeti</hi> | evaṃ sati prayogavyavasthobhayapratītiśca tathā ' 'lambhanādikriyopapattiśca bhaviṣyati | itarastvāha—maivaṃ labhyate | jātiścetpūrvamabhidheyatvenābhyupagatā 'traiva śabdasyopakṣīṇaśaktitvānna vyaktivacanatā labhyate | na cā ' 'kṛtisaṃvedanenāpi vyaktipratīteranyathā 'pyupapannatvātsatyāṃ gatāvanekārthatā yujyate 'bhyupagantum | arthāpattyā ca śabdasya vācakaśaktiḥ kalpyate | sā ca yadā vyaktipratīteranyathā 'pyupapannatvāt kṣīṇā tadā vācakaśaktikalpanāyāṃ pramāṇaṃ nāsti | na ca sāmānyaviśeṣavacanatvaṃ śabdasya dṛṣṭamakṣādiśabdānāmanekasāmānyavacanatvāt | anvayavyatirekābhyāṃ ca vyakteraśabdārthatvaṃ niścīyate | anuccarite 'pi śabde pratītasāmānyasya vyaktipratīteḥ śrutiśabdasyāpi cāgṛhītasāmānyasya vyaktipratyayābhāvāttenā ' 'kṛtireva śabdārtha iti | <pb n="317"/>sāṃprataṃ pakṣāntaramupanyasyati | atha vyaktiviśiṣṭāyāmākṛtau kimiti na vartate | tadetatprayogapratītikriyāsaṃbhavatvena vā pakṣāntaramupanyastam | yadvā vyaktereva śabdārthatvaṃ sādhayitumidamucyate 'nenābhiprāyeṇa, kadā citsiddhāntavādyākṛteḥ śabdārthatvamanenābhyupagatamevā ' 'lambhanādikriyāsaṃbhavaśca bhaviṣyatītyanenābhiprāyeṇa vyakterapi guṇatvenābhidhānamicchati tato 'haṃ pūrvaṃ tāvadviśeṣaṇe vartitumarhatīti vyaktivacanatvameva sādhayiṣyāmīti | itarastu tadabhiprāyaṃ jñātvottaraṃ vadati vyaktyantaraviśiṣṭāyāṃ prayogo na prāpnotīti | yadi hi vyaktiviśiṣṭā jātirabhidhīyate tato vyaktyabhidhānapakṣoktadoṣaprasaṅgaḥ, anekaśaktikalpanādirūpo vyaktyantare prayogaśca na prāpnoti viśeṣaṇasyānyatvāditi | tena jātireva śabdārthaḥ | nanu guṇabhūtā pratīyate 'taścānyena pradhānenābhidheyena bhavitavyamiti | naivaṃ śabdena tāvatsaivābhidhīyate | yadi vivakṣāvaśenārthādguṇatvaṃ prādhānyaṃ vā bhavati bhavatu nāma na tāvatā śabdābhidheyatvaṃ vyāhanyate | yadā cāsau śabdenābhidhīyate tadā guṇatvaṃ naiva pratīyate tenārthādguṇatvapratītiradoṣaḥ | nanu pūrvapakṣoktaiḥ kāraṇairvyaktereva śabdārthatvaṃ yuktaṃ vyaktyantare prayogo na prāpnotīti cet | ākṛtiścihnabhūtā bhaviṣyati | yathā 'nabhidhīyamānamapi kākanilayanaṃ devadattagṛhaśabdasya svārthamabhidadhataścihnabhūtatāṃ pratipadyate tadvadākṛtiścihnaṃ vyaktyabhidhāne bhaviṣyati | bhāṣyakāreṇa tu daṇḍiśabdo dṛṣṭāntatvenopātto yathā tena na nāma kila daṇḍo 'bhidhīyate | atha ca daṇḍaviśiṣṭaḥ puruṣaḥ pratyāyyate tadvadākṛtāvapīti | nanu daṇḍiśabde prakṛtyā daṇḍo 'bhidhīyata eva kathamucyate na ca tāvaddaṇḍo 'bhidhīyata iti | kathaṃ copalakṣaṇatvenā ' 'kṛtāvupanyastāyāṃ viśiṣṭaḥ <pb n="318"/>pratyāyyata iti viśeṣaṇaṃ dṛṣṭāntatayopanyastamiti | nāyaṃ doṣaḥ | viśeṣyābhidhāyakapratyayābhiprāyatvāddaṇḍānabhidhānasya | yathā pratyayena na ca tāvaddaṇḍo 'bhidhīyate | atha ca tadviśiṣṭaḥ puruṣaḥ pratyāyyate tathehāpi bhaviṣyatītyabhiprāyaḥ | yattūpalakṣaṇopanyāse viśeṣaṇasya dṛṣṭāntatā na yukteti | tadupalakṣaṇasyāpi viśeṣakatvānna codyam | yadvā kenacitsāmānyena dṛṣṭāntatā bhaviṣyatyanabhidheyatvena viśeṣakatvena cetyaduṣṭaṃ, tataśca samyagabhihitaṃ yathā daṇḍiśabde tadvadatrāpi bhaviṣyatīti | evaṃ cāprasaṅgātiprasaṅgau na bhaviṣyata iti | tadetanna yujyate | yuktaṃ devadattagṛhasya puruṣasya ca kevalasyābhidhānaṃ viśiṣṭapratītāvapi kākanilayanadaṇḍayoḥ pratyakṣadaṇḍaśabdāvagatayorviśeṣaṇatvopapatteḥ | na tu gotvasyāsaṃnihitasyehopalakṣaṇatvaṃ yujyate | apratītaviśeṣaṇe viśeṣyāpratīteḥ | na ca daṇḍiśabdavattadavayavena gotvābhidhānaṃ pratīmo yena dvitīyāvayavena vyakterevābhidhānaṃ syāt | ataśca yadi tāvadgotvamabhidhīyate tatastadevoktena nyāyena vācyaṃ bhavet | apratītasya viśeṣaṇatvāsaṃbhavāt | uktavadatiprasaṅgaḥ śabdaprayogasya prāpnoti | na ca yathā daṇḍiśabdaḥ kevale daṇḍe <hi rend="bold">na prayujyata</hi> iti viśiṣṭavacano 'vadhāryate tadvadākṛtau prayogābhāvādviśiṣṭavacano 'vadhārayituṃ śakyate | śyenacityādāvākṛtau prayogadarśanādanvayavyatirekābhyāṃ ca jātireva vācyetyavadhāryate śyenacidvākye kevalāyāmākṛtau prayuktatvāt | kvacidapi cā ' 'kṛtyā vinā vyaktimātre prayogādarśanādevaṃ ye 'pi saṃbandhasamudāyādayaḥ pūrvapakṣāste 'pyuktena nyāyena nirākṛtāstenā ' 'kṛtireva śabdārtha iti || 33 ||</p>
	      </div> <!-- sūtra !-->
	      <div type="sūtra" n="34-35">
		<p><pb n="319"/>ye tvā ' 'lambhanādicodanābhāvādayo ‘<hi rend="bold">na kriyā syāt</hi>’ ityetatsūtrānubhāṣitāḥ pūrvapakṣoktā hetavasteṣāṃ sarveṣāmanena sūtreṇa parihāro 'bhidhīyate—‘<hi rend="bold">tadarthatvātprayogasyāvibhāgaḥ</hi>’ iti | tadarthatvāt—apūrvārthasvādālambhanaprokṣaṇādyaṅgānāmapūrvasādhane prayogeṇa bhavitavyaṃ dravyaṃ cāpūrvasādhanaṃ yāgena svasiddhayarthamākṣiptatvānnā ' 'kṛtirasamarthatvāttadabhidhānaṃ tu dravyaniyamārthaṃ pratipattavyaṃ na svārthaṃ jāteranapekṣitatvādadṛṣṭārthatvaprasaṅgātsādhanatvāpratīteśca | yadapi jāteḥ prātipadikābhihitāyāḥ karaṇatvaṃ pratīyate tadapi dravyaniyāmakatvenaiva na sākṣādayogyatvāt | tenā ' 'kṛtyabhidhānasya dravyaniyamārthatvāddravye vā ' 'lambhanaprokṣaṇasaṃkhyākārakasāmānādhikaraṇyādisaṃbhavādaduṣṭatā | tadāha—prayogasyāvibhāga ityākṛtipakṣe 'pyālambhanādiprayogasya dravyādavibhaktataiveti | athavā ' 'kṛtyabhidhānasya dravyaniyamārthatvāduktavatprayogasyāvibhāga iti | yadvā | ākṛtivyaktyoratyantabhedābhāvātkadā civdyaktirūpeṇa dravyamabhidhīyate kadā citsāmānyarūpeṇa yathā vivakṣitaṃ tathā śabdasyobhayarūpavastvarthatvāvdyaktyabhidhāne 'pi na prayogasya vibhāgo nānārūpateti | jātervā vyaktito 'tyantabhedābhāvād vyaktau kṛtā dharmā jātau kṛtā eva bhavantīti na prayogamya vibhāgena prayojanamiti | yadvā | ākṛtivyaktyorubhayoryogārthatvāddhamāṇāṃ ca <pb n="320"/> yatra kva cana yāgasādhane kṛtānāṃ prayojanavattvādadravyādavibhaktateti |</p>
		<p>tasmādākṛtipakṣe 'pyālambhanādisaṃbhavādākṛtireva śabdārtha iti siddham || 35 ||</p>
	      </div> <!-- sūtra !-->
	      <trailer>iti ākṛtyadhikaraṇam || 9 || |</trailer>
	    </div> <!-- adhikaraṇa !-->

	    <trailer>iti śrībhaṭṭakumārilasvāmikṛtau mīmāṃsāvārtike prathamasyādhyāyasya tṛtīyaḥ pādaḥ |</trailer>
	  </div> <!-- pāda !-->
	  <div type="pāda" n="4">
	    <div type="adhikaraṇa" n="1">
	      <head type="toc">udbhidadhikaraṇam</head>
	      <div type="sūtra" n="1">
		<p>evaṃ smṛtisahitasya vedasya prāmāṇye siddhe 'dhunā vākyārthavyākhyānāvasare satyaparisamāptyaiva pramāṇalakṣaṇaṃ kena saṃbandhena nāmadheyacintāyāḥ prastāvaḥ kriyate | ke cittāvadāhuḥ | kimudbhidādayo guṇasya pramāṇamuta kriyāṇāmeva nāmadheyatveneti | tadayuktam | evaṃ sati hi samastameva śāstraṃ pramāṇalakṣaṇādabhinnaṃ syāt | sarvatra hyetadvicāryate, kimidaṃ vākyamasyārthasya pramāṇamutānyasyeti | ye 'pi caite dve api sūtre pūrvottarapakṣau parikalpyaikādhikaraṇatvena vyācakṣate tairapi ‘uktaṃ samāmnāyaidamarthyamityanena sūtreṇa kaḥ siddhāntānabhipretaḥ pūrvapakṣānuguṇo 'rtho vidhīyata iti vaktavyam | na hyuktaidamarthyāntarbhāvacanamudbhidādīnāmaniṣṭam | tasmāddvayorapyadhikaraṇayoranumitapūrvapakṣayoruttarapakṣasūtradvayametaditi vyākhyeyam | tatra prathamaṃ tāvadudbhidādīnudāhṛtya saṃdehaḥ kriyate, kimete kaṃ ciddharmaṃ pratyupayogaṃ gacchantyuta neti | kiṃ tāvatprāptam | ‘āmnāyasya kriyārthatvāt’<note type="reference"><ref cRef="MīSū:1.2.1">jai. sū. ( 1-2-1 ) |</ref></note> ityānarthakyam | āha ca |</p>
		<lg>
		  <pb n="321"/>
		  <l>tryaṃśavedapramāṇatvādudbhidādi tato 'dhikam |</l>
		  <l>dharmāyānupayuktaṃ sadānarthakyaṃ prapadyate ||</l>
		</lg>
		<p>nahyete vidhyādiṣvantarbhavanti | sādhyasādhanetikartavyatānabhidhāyitvāttāvaccodanābāhyatvaṃ, stutibuddhayabhāvādarthavādātirekaḥ, karmāṅgabhūtaivaṃsaṃjñakaprakāśayitavyārthābhāvānmantrakāryanivṛttiḥ | na cānyadvedaprayojanamastītyapramāṇamevaṃjātīyakā iti | atrābhidhīyate—</p>
		<lg>
		  <l>sarvasya trivibhāgatvādvedasyoktena hetunā |</l>
		  <l>udbhidādyapramāṇatvamatirekānna sidhyati ||</l>
		</lg>
		<p>yadā tadarthatrayānyatamārthamiti sthitaṃ tadā vicāraḥ kimarthamiti | na tāvadarthavādatvaṃ vākyaśeṣatvābhāvāt | kathaṃ punarayaṃ na vākyaśeṣo yāvatā ‘vāyurvai kṣepiṣṭhā’ ityādivadekavākyatā 'vagamyate | naitadasti | vidhātavyasya hi yaḥ śeṣaḥ so 'rthavādaḥ | ayaṃ tu vidhyuddeśādeva nātiricyata ityavākyaśeṣaḥ | tatsaṃbhavinaśca stutyupayogitvaṃ na yujyata ityuktamaudumbarādhikaraṇe | na caikapadena stutirdṛṣṭā | na ceha tāṃ pratipadyāmahe | yadapyudbhedanaṃ paśūnāmanena kriyata ityevaṃ prāśastyaṃ kalpyeta tadapi tṛtīyāntasamudāyāśrayabalavattarakaraṇatvaprasiddhayā bādhyate | anyathā hi prātipadikaprādhānyādvā ‘vāyurvai kṣepiṣṭhā’ itivatprathamaiva prāyokṣyata | na cāsya mantratvaṃ, tādrūpyeṇāpratīteḥ | adhyetṛsmaraṇābhāvācca | na caikapadatvātsākāṅkṣatvaṃ karaṇapratītyā vā smārakatvam | na caitadabhidheyaḥ kaścitprayogasamavāyyartho dṛśyate | na cāsamavetaprakāśane karmāṅgatvam | māntravarṇikadravyakalpanāyāmapi gauravam | na cāsya sūktavākavadviniyojikā śrutirasti yena māntravarṇikadravyakalpanā syāt | na cāsya rūpaṃ prayogārham | ataścāviniyuktatvāt ‘iṣe tvādivadapi nādhyāhāreṇa nirākāṅkṣīkṛtya prayogaḥ | sphuṭaṃ ca brāhyaṇenaikavākyatvamityamantratvam | tasmādvidhyuddeśāntargatasyaivottarādhikaraṇena vicāryate guṇavidhirnāmadheyamiti | tatra tāvat—</p>
		<lg>
		  <l>prasiddherbalavattvena prayojanavaśena ca |</l><pb n="322"/>
		  <l>adhikatvātpravṛtteśca guṇarūpaṃ vidhīyate ||</l>
		</lg>
		<p>prātipadikaṃ tāvadudbhedanasamarthe dravye khanitrādāvavayavaprasiddhayāṃ pravartate | na ca samudāyo 'rthāntaravācī loke prasiddhaḥ | na ca lokādanavagato 'rtho vedādavagamyate saṃbandhasya śāstrāhetutvāt | tṛtīyā 'pi ca karaṇavācinī, kriyāyāśca śaktimad dravyaṃ tadādhārā vā śaktiḥ karaṇaṃ, tenodbhitsādhanako yāgo 'vagamyate | na ca yāgasyodbhittvaṃ karaṇatvaṃ vā kvacitprasiddham arthavattvātpravṛttiviśeṣakaratvam | vidhāyakodbhitpadapuruṣāṇāṃ pravṛttau viśeṣaḥ | anyathā hyanuccaritasamaiva pravṛttireṣāṃ syāt | atha vā prasiddhatvādguṇavidhirarthavattvamabhidheyavattvaṃ nāmadheyatve tvartho na vijñāyata iti yojyate | atha vā bhedenārthavattvaṃ hetuḥ, udbhitpadasya yajitaḥ phalāntaratvāt | tataśca vidhipuruṣayoḥ pravṛtiviśeṣa iti vācyam | nanu nāmadheyamapi kratuṃ viśiṃṣadarthatpravṛttiviśeṣakaraṃ ca syāt | naitadasti | kutaḥ—</p>
		<lg>
		  <l>ākṛteravidheyatvāddhātunā vyaktirāśritā |</l>
		  <l>sā ca nāmnā 'bhidhīyeta jātiścennaiva nāmatā ||</l>
		</lg>
		<p>yadā tāvaddhātunaiva lakṣaṇayā vidhiviṣayatvayogyatvādyāgaviśeṣaḥ pratipādyate tadā kimaparaṃ tatra nāma kariṣyati | atha sāmānyamātramabhidhīyate tatastasyāniṣṭamevaitannāmetyasaṃ baddhaṃ siddhatvādeva ca viśeṣasya na nāmadheyaṃ vidhāyiṣyata iti vakṣyati | yadā ca kenāpi prakāreṇodbhidādīnāṃ viśeṣavacanatvaṃ tadā tadatyantāvinābhūtasāmānyavacanatvena yajeranarthakatvam | lāghavaṃ ca vidherguṇavidhau bhaviṣyati | yāgānuvādāt | yadyevaṃ guṇākṣiptatvādvidhiśakterna tarhi karma vidhīyate, tathā cāvihite karmaṇi kasya guṇo vidhīyata ityānarthakyamata āha—<hi rend="bold">prakṛtau jyotiṣṭoma iti</hi> | nanu guṇavidhipakṣe jyotiṣṭomenetyasyāpi tatparatvādavihitameva karma | gatyabhāvādidamekaṃ karmavidhānaṃ bhaviṣyati | tadvyāvṛtte ca vidhāyake ca guṇasya vidhātumaśakyatvāj jyotiṣṭomapadamevaikaṃ nāmadheyam | atha vā tadekaṃ guṇaviśiṣṭaṃ karmavidhānamitarāṇi karmānuvādena guṇavidhānāni | nanvevaṃ sati sarvā ekāhāhīnasatracodanā jyotiṣṭomasyaiva guṇavidhidvāreṇa prakaraṇādanatiriktā iti karmāntarābhāvānna jyotiṣṭomaḥ kasyacitprakṛtiriti tacchabdena nābhidhātavyaḥ | siddhāntābhiprāyeṇā ' 'heti ke cit | atha vā prakriyata iti prakṛtiḥ, prakṛtajyotiṣṭoma ityarthaḥ | <pb n="323"/>atha vā ‘athaiṣa jyotiḥ’ ityevamādīnāṃ karaṇavibhaktyākhyātasaṃsparśābhāvādguṇavidhitvānupapatterekāntena bhedakatayā karmanāmatvaṃ tadapekṣayā ca jyotiṣṭomaḥ prakṛtiḥ | nanūtpattivākyaśiṣṭena somena jyotiṣṭomena vā 'varodhājjyotiṣṭome guṇāntaravidhānamayuktam | kāmyatvādudbhidādayo bādhakā bhaviṣyanti | nitye prayoge ca pūrvaguṇasyārthavattā | atha vā viśiṣṭavihitamapi karma svarūpamātraṃ niṣkṛṣya guṇāntare vihitaṃ nautpattikādviśiṣyate | anyathā gatyasaṃbhavādvikalpa iti manyate || 1 ||</p>
	      </div> <!-- sūtra !-->
	      <div type="sūtra" n="2">
		<p>yadutpattau prathamajñāne 'rthāntarapūrvakatvenaikāntato na prasiddhamudbhidādi tadvaidikavyavahāre prathamopanipātātsāmānādhikaraṇyena nāmadheyaṃ syāt | atha vaivamapūrvaṃ karma vidadhadarthavadbhaviṣyati | atha vā kasya nāmadheyamiti saṃdehe 'bhidhīyate | yasyotpattāvapūrvaṃ niṣpadyate yāgasyetyarthaḥ | kiṃ kāraṇam—</p>
		<lg>
		  <l>guṇo vidhīyamāno hi phale karmaṇi vā bhavet |</l>
		  <l>viśiṣṭavidhibuddhayā vā sarvathā ca na yujyate ||</l>
		</lg>
		<p>phalaṃ prati tāvadvidhīyamāne parapadasaṃbandhavidhānaṃ vyavahitakalpanā dhātoḥ pārārthyamautpattikasomabādho 'nadanīyena ca khanitrādinā 'tyantāprasiddhena yāga iti doṣāstathā yāgaṃ prati guṇavidhau phalapadānarthakyam | sārvakāmyaprāptajyotiṣṭomaviśeṣaṇatve vākyabhedaḥ | pratyayavyāpāraviprakṛṣṭatā dhātupārārthyānadanīyayāgasomabādhavikalpāścātyantāyuktāḥ | tathā viśiṣṭavidhau <note><p>sarvapārārthyeti—viśiṣṭavidhāne 'pi viśiṣṭasyāpadārthattvena sarveṣāṃ nāmadhātvākhyātānāṃ viśiṣṭasamarpaṇātpārārthyamityarthaḥ |</p></note>sarvapārārthyamanekavidhiśaktikalpanā matvarthalakṣaṇā, gamyamānasāmānādhikaraṇyatyāgo 'nadanīyayāgaśceti doṣāḥ | tasmānna guṇavidhiḥ | taddarśayati—<hi rend="bold">itarathā śrutirudbhidādīn vakṣyati tadvato lakṣayet | vakṣyantī lakṣayet</hi> iti vā granthaḥ | prātipadikasāmarthyamuktvā vibhaktisaṃbandhādapyetadevāvagamyata iti darśayati—<hi rend="bold">yāgena kuryā</hi>dityādinā | kiṃ ca—</p>
		<lg>
		  <pb n="324"/>
		  <l>vidhāne cānuvāde ca yāgaḥ karaṇamiṣyate |</l>
		  <l>tatsamīpe tṛtīyāntastadvācitvaṃ nu muñcati ||</l>
		</lg>
		<p><hi rend="bold">yatkaraṇābhidhāyinyā tṛtīyayā</hi> ityevamādiṣu kārakāṇāṃ vibhaktyarthatvābhyupagamātkathaṃ<note><p>abhyupagamāditi—‘iha hi guṇamaruṇimānamamūrtaṃ santaṃ kriyāyāḥ karaṇamiti śabda upadiśati yatkaraṇābhidhāyinyā tṛtīyāvibhaktyā saṃyujya nirdiśati—aruṇayeti, | ityādyaruṇādhikaraṇasthabhāṣyaviruddhamidaṃ bhāṣyamityāśayaḥ |</p></note> <hi rend="bold">karaṇavācino hi prātipadikā</hi>dityucyate | naiṣa doṣaḥ | karaṇāśrayavācino hītyabhiprāyaḥ | atha vā karaṇaśabdo yādṛśamarthaṃ bravīti tādṛśasya prātipadikaṃ vācakameva |
		kṛdantena hi kārakaviśiṣṭaṃ dravyamevocyate na vibhaktivanniṣkṛṣṭā śaktiḥ | tathā ca karaṇaṃ karaṇena karaṇāyeti ca kārakāntarayogo dṛśyate | anyathā hi vibhaktyabhihitenaivaikena kārakeṇa vaśīkārānna dravyaṃ kārakāntarayogaṃ pratipadyeta | śaktestu śaktyantaraṃ nāstyeva | tasmācchaktyupasarjanadravyavacanatvātkṛdantānāmupapannaṃ karaṇaśabdārthavācitvaṃ prātipadikasya | tenaitaduktaṃ bhavati | yadasmin vākye karaṇaṃ tadvācinaḥ prātipadikāttṛtīyayotpattavyaṃ yāgaścātra phalabhāvanāyāḥ karaṇaṃ na dravyamiti vakṣyati<note type="reference"><ref cRef="MīSū:2.1.1">jai. sū. ( 2-1-1 ) bhāvārthādhikaraṇe iti śeṣaḥ |</ref></note> | tataśca yadyudbhitpadaṃ yāgavacanamevaṃ tṛtīyāntaṃ sadekavākyatāṃ yāsyatyarthāntaravacanatve tvasaṃbaddhaṃ syāt | nanu ca—</p>
		<lg>
		  <l>pratyakṣaṃ dravyavācitvamupanyastaṃ kathaṃ punaḥ |</l>
		  <l>karaṇatvānumānena bādhyate vrīhisomavat ||</l>
		</lg>
		<p>yathaiva ‘vrīhibhiryajeta’ ‘somena yajeta’ ityādīnāṃ karaṇabhūtayāgaikavākyatve sati tṛtīyāntatvaṃ vaiyadhikaraṇye 'pyaviruddhamevamihāpīti | <hi rend="bold">haṭha iti</hi>—ciraṃtanataḍāgodakā<pb n="325" break="no"/>cchāditaharitadravyamucyate | yathā tadutsāryamāṇamapi svacchandataḥ punaḥpunarudakaṃ chādayatyevaṃ yo 'nyo 'pi svacchandavyavahāraḥ sa haṭha iti prasiddhaḥ | taducyate—</p>
		<lg>
		  <l>padamajñātasaṃdigdhaṃ prasiddhairapṛthakśruti<note><p>apṛthakśrutīti—sāmānādhikaraṇyanirdiṣṭaṃ sadityarthaḥ |</p></note> |</l>
		  <l>nirṇīyate nirūḍhaṃ tu na svārthādapanīyate ||</l>
		</lg>
		<p>vrīhyādayo hyatyantarụ̄dhāste svārthamaparityajantaḥ sāmānādhikaraṇyamapratipadyamānā gatyantarābhāvādguṇavidhayo vijñāyante | ye punarudbhidādayo yaugikāsteṣāṃ yenaiva prakāreṇa yatnena dravyavacanatvaṃ tenaiva karmavacanatvamapyupapadyata iti pratyakṣaprasiddhāvanudāsīnāyāmanumānenāpyajñānasaṃśayavyudāsakaraṇaṃ na duṣyati | sarvaśabdārthāvadhāraṇe hyayamabhyupāyo, yatprasiddhasāmānādhikaraṇyaṃ nāma | pradhānaṃ ca karaṇatvaṃ yāge labdhātmakaṃ śaknoti prātipadikamātmaviṣayamāpādayitum | kiṃ ca—</p>
		<lg>
		  <l>vibhaktyarthānuvādācca vidheḥ syānnāmni lāghavam |</l>
		  <l>guṇapakṣe vidheyatvaṃ saṃkhyākārakayorapi ||</l>
		</lg>
		<p>tvatpakṣe hyavaśyaṃ kācidvibhaktyarthe 'pi pratyayasya vidhiśaktiḥ kalpyā syāt | tasmādavayadvāreṇāsti karmaṇyapi prasiddhiḥ | jyotiṣṭomāderapi svaphalodbhedanakāritvādetannāmaprasaṅga iti cet | na | sāmānādhikaraṇyāvadhāritaviṣayaviśeṣasyāvayavānvākhyānāt | na cāsya jyotiṣṭomādibhiḥ samabhivyāhāro 'sti | athavā 'rthāpattivaśenaitadviśeṣaviṣayamevodbhedanaṃ nimittaṃ, na cānyatra tadastīti vyavasthā | yathā sāsnādimadgatagamanaviśeṣanimittatvaṃ gośabdasya | <hi rend="bold">avidhāyakatvā</hi>dityasya vyākhyā <hi rend="bold">na nāmadheyaṃ vidhāyiṣyata</hi> iti | saṃjñāsaṃjñisaṃbandharūpeṇa ‘vṛddhirādaic’<note type="reference"><ref cRef="Aṣṭā:1.1.1">pā. sū. ( 1 | 1 | 1 |)</ref></note> ityādivadavidhānaṃ sāmānādhikaraṇyāvayavaprasiddhibhyāṃ tatsiddheḥ | na tu nāmadheyārtho na vidhīyate tadadhīnatvādyāmaviśeṣasiddheḥ | iha hi yadyapi saṃjñāsaṃjñisāmānādhikaraṇyaṃ nāsti tathā 'pyātmarūpavyavacchinnamevārthaṃ saṃjñā gamayatīti <pb n="326"/> viśeṣaṇaviśaṣyabhāvānna bhidyate | nanvevaṃ śabdasvarūpābhidhānaṃ prasajyeta |pratyakṣāvagatasvarūpaviśiṣṭārthābhidhānādaprasaṅgaḥ | sarvatra hyagṛhītaviśeṣaṇā viśiṣṭabuddhirna dṛṣṭā, na tvana bhihitaviśeṣaṇā | na caitāvatā śabdasvarūpāropaprasaṅgaḥ | tadanurodhena vidyamānārthāṃśaviśeṣoddharaṇādityuktaṃ prāk | nāmnaiva caivamādīnāṃ prakṛtito bhedo 'nyathā hi tadanavacchinno yajirguṇaphalādyarthaṃ punaḥ śrutiḥ prakṛtigāmitvānnaiva karma bhindyāt | atha vā sarvanāmadheyeṣu kiṃcidarthagatamapi viśeṣaṇamastītyaruṇaikahāyanyādivadeva viśeṣaṇaviśeṣyatā | na ca yajyuccāraṇamantareṇāsya yāgaviśeṣanāmatvamiti na sāmānyasyārthakatvam | parasparasaṃnidhānena hi nāmāpi yāgaviṣayaṃ yāgo 'pyetadavacchinno na sāmānyamātraṃ prakṛto veti labhyate | tasmādubhayorarthavattā viśiṣṭabhāvanāvidhānāccobhayorapi vidhānamiti nānuvādatvam | evaṃ ca sati na nāmatvaṃ vidhitvamātrapratiyogīti, ye pūrvapakṣe vidhyantarbhāvaṃ siddhānte tu vidhyarthavādamantrātirekaṃ nāmnāṃ varṇayanti teṣāmayuktameva | aśeṣavyavahārāṅgabhāvācca nāpravṛttiviśeṣakaratā | nahyṛtvigvaraṇādidhvanenāhaṃ yakṣya iti laghurākhyānopāyaḥ syāt | ‘darśapūrṇamāsāvārapsyamānaḥ same darśapūrṇamāsābhyām’<note>
		<p>nāmadheyasya bhāṣyakāroktaṃ guṇaphalopabandhenārthavattvaṃ prayojanāntaropalaṇārthamityāha—aśeṣeti | kāni prayojanāntarāṇīti cet |</p>
		<p>saṃjñāyāḥ karmabhettṛtvaṃ dvitīye yadvadiṣyate | yacceṣṭau yāgaṣaṭkasya phalavattvaṃ vadiṣyate | somayāgasya ca jyotiṣṭome 'dhyāye caturthake | yaścāgnihotradharmāṇāṃ praveśaḥ kauṇḍapāyine || saptame vakṣyate sarvaṃ tannāmnāṃ phalamiṣyate | vākyāntarotpādite ca karmaṇyaṅgaṃ vidhīyate || phalaṃ vā yatra tatrāsmānnarte karma viśeṣadhīḥ | dravyadaivataśūnyāyāṃ yāgotpattau ca nāmataḥ || vinā nirdhāraṇābhāvādviśeṣasyāvidheyatā | dharmapramopayogittvamapyasyetthaṃ ca sidhyati || yāgenānena yakṣye 'haṃ tena yājaya māmiti | nāmnā vinaivamādiśca vyavahāro na sidhyati || mīmāṃsāvidhivākyārthajñānānuṣṭhānalakṣaṇe | trividhe vyavahāre 'smin sarvasminnāma kāraṇam | ityevaṃ pradarśitānyanusaṃdheyāni |</p></note> iti guṇopabandho darśapūrṇamāsābhyāṃ
		svargakāma iti ca phalopabandho 'nyathā na syāt | tasmānnāmadheyānyevaṃjātīyakānīti siddham || 2 ||</p>
	      </div> <!-- sūtra !-->
	      <trailer>ityudbhidadhikaraṇam || 1 ||</trailer>
	    </div> <!-- adhikaraṇa !-->
	    <div type="adhikaraṇa" n="2">
	      <head type="toc">citrājyādhikaraṇam</head>
	      <div type="sūtra" n="3">
		<p><pb n="327"/>idānīmayaugikeṣu vrīhyādivallokarụ̄dheṣu jātiguṇaśabdeṣu cintā | na hyānumānikakaraṇatvānurodhena pratyakṣaprasiddhayabhāvaḥ saṃbhavatīti pūrvādhikaraṇenāsiddhiḥ | nanu ‘ājyaiḥ stuvate’ ‘pṛṣṭhaiḥ stuvate’ ‘bahiṣpavamānena stuvate’ ityutpattivākyatvādetānyudāhartavyāni | tathā hi—</p>
		<lg>
		  <l>utpattau nāmadheyaṃ vā guṇo vā 'pyavadhāritaḥ |</l>
		  <l>vyavahārāṅgatāṃ yāti saivodāharaṇakṣamā ||</l>
		</lg>
		<p>sā tu nodāhṛtā sūtrakāreṇa ‘yasmin guṇopadeśa’ iti guṇavākyasyā ' 'śritatvāt | atha kimarthaṃ tenaiva tadāśritam | yatra kva cana pratipādite phalāviśeṣāt | pūrvapakṣanirākaraṇaheturvā vākyabhedastatraṃ saṃbhavatītyudāhṛtam | atha votpattivākyasthasyā ' 'jyādipadasya pakṣadvaye 'pi sākāṅkṣatvādekasyāpi niścayaheturnāstītyanyataḥ siddhayapekṣaṇādanudāharaṇatvam | ghṛtavācitvāttāvanna stotranāmatvaṃ vijñāyate | yānyājyāni taiḥ stuvata iti ca śrūyate tatra kānyeva nāmāni kathaṃ vā tenābhidhīyanta iti sahā 'pyutpattivākyenānyataḥ siddhiravāptavyā | utpattivākyasthitameva cā ' 'jyādipadaṃ yathā rụ̄dhiṃ parityajya stutināmatāṃ pratipadyate tathā heturvācya ityapekṣā | guṇavidhitve 'pi ghṛtasya stutāvakaraṇatvāttatsaṃbaddhamantralakṣaṇayā 'vaśyaṃ saṃbandhakṛdvākyamapekṣaṇīyam | iha vidhāne matvarthalakṣaṇāprasa ṅgāt | anuvādatve tu nāyaṃ doṣo bhavati | tena stotrāṇāmapyājyavattā 'nyata eva labdhavyeti tadubhayapakṣe 'pi sāpekṣatā | tataśca stuvata ityetāvanmātramatra vivakṣitamityājyādiśabdo 'nyato nirṇīṃyate | pavamānaśabdastu yaugikatvātpūrvādhikaraṇasiddheranudāharaṇamiti kecit | apare tu manyante | nodbhidādivatpavanakriyāṃ prati kartṛtvaṃ stotrasyopapadyate, somo hi tatra pavate | tataśca na karmaṇyavayavaprasiddhirastīti pavamānārthamantrakatvāllakṣitalakṣaṇā matvarthalakṣaṇāto durbalatareti vākyabhedenaiva siddherudāharaṇam | tatra prasiddhayādayaḥ <pb n="328"/>pūrvapakṣe pūrvavadeva vyākhyeyāḥ | citretyuttarapakṣe<note><p>citro guṇo vidhīyamāna ityādi siddhāntabhāṣyeṇāgnīṣomīye guṇavidhyabhiprāyasya prakaṭīkaraṇādityarthaḥ |</p></note> dyotanādagnīṣomīye guṇavidhiriṣṭaḥ | atra kāraṇumacyate—</p>
		<lg>
		  <l>citratvastrītvayogo hi prāṇijātau svabhāvataḥ |</l>
		  <l>tenaite prāṇiyāgāṅgaṃ prakṛtiṃ daikṣamāśrite ||</l>
		</lg>
		<p>strītvādivibhāgo hi prāṇivyatirikte 'rthe śabdānukaraṇamātreṇa vijñāyate paśvādiṣu tvartharūpeṇa | prakṛtaṃ ca dadhyādidravyātmakatvānnaitadyogyaṃ karmetyutkṛṣyamāṇe vākyādyāgamātrasaṃbandhinī prasakte sāmarthyāt prāṇiyāgamākāṅkṣantī ‘prakṛtau vā dviruktatvāt’<note type="reference"><ref cRef="MīSū:3.6.1">jai. sū. ( 3-6-1 ) |</ref></note> ityanena nyāyena sarvaprāṇiyāgaparamaprakṛtimagnīṣomīyaṃ gacchataḥ | tatra yadyapyutpattivākyaśiṣṭaṃ kṛṣṇasāraṅgalohitasāraṅgādiguṇāntaraṃ puṃstvaṃ ca bādhakaṃ saṃbhāvyate, tathā 'pi pūrvavadeva bādhavikalpauvaktavyau | sāptadaśyapūrvapakṣanyāyaścātra draṣṭavyaḥ | ekapadopāttānekārthavidhānāccaikakārakanibandhanatvādavākyabhedābhiprāyaḥ | paśukāma śabdo 'pi ca svargakāmādhikaraṇapūrvapakṣanyāyenārjanāṅgatvādanuvādo 'bhimato na yāgaphalam | na hi paśuyāgaḥ paśumakāmayamānenānuṣṭhātuṃ śakyate | <hi rend="bold">yāgānuvādo vijñātatvāditi</hi> |</p>
		<lg>
		  <l>sarvatrā ' 'khyātasaṃbaddhe śrūyamāṇe padāntare |</l>
		  <l>vidhiśaktyupasaṃkrānte syāddhātoranuvādatā ||</l>
		</lg>
		<p>yāvadyāvadvidheyāntaramupādīyate tāvattāvatpūrvatrā nekaśaktikalpanābhayādanuvādatvākāṅkṣā bhavati | agatyā tu tatrāpi vidhyaṅgīkaraṇam | asti cātra strītvacitratvabhāgagnīṣomīyayāga ityanūdyate | <hi rend="bold">guṇe phalakalpanāyāṃ yajateravivakṣeti</hi> | kimarthaṃ guṇāvidhitvapakṣa eva sannirākriyate | siddhāntagrantho 'yaṃ pramādāllikhita iti kecit | apare tvāhuḥ | phalasaṃbandhe kila pradhānatvādguṇoktivighātaḥ syāditi | tadayuktam | sarvathā nāmadheyapratipakṣo guṇavidhiḥ sa ca phalasaṃbandhe 'pyanapagataḥ | tathā ca<note type="reference"><ref cRef="MīSū:2.1.1">jai. sū. ( 2-1-1 ) ityatra bhāṣyakāra iti śeṣaḥ |</ref></note> vakṣyati <hi rend="bold">sthita etasminnadhikaraṇe guṇavidhirnāmadheyamiti vicāra iti</hi> | phalasaṃbandhe hyekāntena yāgasāmānādhikaraṇyābhāvādguṇavidhireva syāditi | tenaivaṃ vācyam | iha tu trayaḥ pakṣāḥ pratibhānti | guṇavidhiḥ phale, yāge vā nāmadheyaṃ veti | ekaikasya ca dvayaṃ dvayaṃ nirākarta<pb n="329" break="no"/>vyam | tatra pūrvapakṣastha eva durbalataratvāttṛtīyaṃ pakṣaṃ nirākaroti | dhātupārārthyaprasaṅgāditi | ataśca ‘vrīhibhiryajeta’ itivadyāge guṇavidhānam | karaṇabhūtasyāpi ca yāga syotpattivākyāvagatakaraṇatvārthākṣiptasādhyāṃśānuvādeva guṇe vidhīyamāne na matvarthalakṣaṇā | guṇavādyeva vā 'nabhibhavasamarthaṃ yāge guṇavidhānamāśrayati | phale guṇavidhikalpanāyāṃ pūrvādhikaraṇoktadoṣaprasaṅgāditi | tathā ‘pañcadaśānyājyāni’ ityatra ‘astirbhavantiparaḥ’<note><p>prathamapuruṣo 'prayujyamāno 'pyasti iti śeṣapūraṇam <ref cRef="Aṣṭā:2.3.1">pā sū ( 2-3-1 )</ref> atratyaṃ kātyāyanasmaraṇam |</p></note> iti sattopakalpanaṃ prayogavacanācca vidhiḥ | nanu ca pañcadaśāni saptaśānīti caivaṃrūpaḥ śabdo na saṃkhyāmātravācī ‘stome ḍavidhiḥ pañcadaśādyarthaḥ’<note type="reference"><ref cRef="Aṣṭā:5.1.5">pā sū ( 5-1-5 ) atratyaṃ vārtikam |</ref></note> iti smaraṇāt | na hi stoma iti stotrīyāsaṃkhyāto 'nyā vidhīyate | naiṣa doṣaḥ | stotrasādhanamātraparicchedena stutimānātmakastomasiddheḥ sadṛśamṛkparicchede ghṛtaparicchede ca stutimānanimi ttastomavācitvam | na cātra matvarthalakṣaṇā | kutaḥ—</p>
		<lg>
		  <l>śrūyamāṇasya vākyasya nyūnādhikavikalpane |</l>
		  <l>lakṣaṇāvākyabhedādidoṣo nānumite hyasau ||</l>
		</lg>
		<p>iha tāvadājyādīnāṃ śrutavākyasaṃyogābhāvādavaśyaṃ prakaraṇāmnānānumitavākyasaṃbandhapūrvakaḥ prayogavacanavidhirāśrayitavyaḥ | tena matvartha eva pratipādyata iti na lakṣaṇā | tatraitatsyāt | dravyatvādājyādīnāṃ kartavyatāviśeṣātmaketikartavyatārthinā prakaraṇena na grahaṇamiti | sattaivātra kriyetyanupālambhaḥ | pradhānadeśatvāccāṅgānāmājyādibhiravaśyaṃ stotrasamīpe bhavitavyam | ataśca yathaiva ‘agnimupanidhāya stuvate’ ityatrāgniḥ sattāmātreṇopakarotyevamihāpīti nirdoṣaṃ, tasmādguṇavidhānamiti | atrābhidhīyate | ‘pradhānato 'bhisaṃbandha’ iti | anekārthavidhānaṃ hi pradhānakarmavidhāne satyupapadyate | atra punaḥ karmānuvādena guṇo vidhīyate | na ca guṇānāṃ parasparaṃ saṃbandho vidyate | tatraikaguṇavidhāne guṇāntarānākṣepādarthāpattyabhāve śrautānekavidhivyāpārakalpanāyāṃ punaḥ punaruccāraṇaṃ pratyayasya kartavyamiti vākyabhedaḥ syāt | āha ca—</p>
		<lg>
		  <l>arthādanekamapyarthaṃ vidhāpayati bhāvanā |</l>
		  <l>viśeṣaṇavidhistvanyanna gṛhṇāti viśeṣaṇam ||</l>
		</lg>
		<p>ekapadopātte 'pi cānekavidhiśaktikalpanāgauravamastyeva | utpattivākyaśiṣṭe guṇāntarāvirodhāccāśaktiḥ | tathā hi—</p>
		<lg>
		  <pb n="330"/>
		  <l>utpattivākyavijñātaṃ karma sarvaṃ hyanūdyate |</l>
		  <l>na cā ' 'śritaguṇe śakyaṃ tadvirodhi guṇāntaram ||</l>
		</lg>
		<p>yatrānūdyamāna evāvaśyaṃ guṇo 'pyanuvaditavyastatra nairapekṣyadarśanādākāṅkṣādhīnasaṃbandhaguṇāntaravidhānānupapattiḥ | na ca niṣkṛṣya kriyāmātraṃ guṇavidhiḥ śakyaḥ kartum | kutaḥ—</p>
		<lg>
		  <l>prathamaṃ hi svavākyasthairguṇaiḥ saṃbadhyate kriyā |</l>
		  <l>vākyāntaragataiḥ paścānna śuddhā sā hyavāpyate ||</l>
		</lg>
		<p>yāni parasparanirapekṣāṇi vrīhiyavādivākyavatpravartante teṣāṃ tulyabalavattvādbhavati vikalpaḥ | iha cotpattivākyamanyanirapekṣaṃ vidadhyānnotpannavākyam, anutpanne 'nuvādānupapatteḥ | paśukāmasaṃbandhācca padāntaragatārthagrahaṇanimitto 'pi vākyabhedo vidyate | yadyapi ca phalaṃ na vidhīyate tathā 'pi tatra karmavidhānātkarmaṇi ca guṇāvidherastyeva gauravam | api ca karmaṇaḥ phalaguṇau prati yugapadvidhyanuvādadoṣo 'paraḥ syāt | na ca paśukāmapadamarjanāṅgatvātprāptamanūdyate | katham—</p>
		<lg>
		  <l>puruṣārtho hi sarveṇa svarasādeva kāmyate |</l>
		  <l>tatsādhanatadaṅgeṣu pravṛttiḥ prārthanādṛte ||</l>
		</lg>
		<p>na hi sādhanabhūtaṃ paśuṃ kaścitkāmayate vinaiva tu kāmena prārthitānyathānupapattyā tamupādatte | gauṇī vā tasya kāmyatā bhavet | ataḥ svātantryeṇa yanmukhyayā vṛttyā kāmyate tadeva kāmaśabdopabandhātphalaṃ pratīmaḥ | vistareṇa caitad <hi rend="bold">‘asādhakaṃ tu tādarthyāt’</hi><note type="reference"><ref cRef="MīSū:6.1.1">jai. sū. ( 6-1-1 ) |</ref></note> ityatra vakṣyāmaḥ | phalaṃ cāgnīṣomīyasya kratvaṅgatvānnaitadanyadvā 'stītyanuvādāsaṃbhavaḥ | prakaraṇaṃ ca bādhyeta prājāpatyamya yāgasya | nāmadheyatve tu karmaphalasaṃbandhamātrakaraṇānna kaścidoṣaḥ | ‘pañcadaśānyājyāni’ iti dravyasaṃkhyayorubhayoḥ stotreṣvaprāptatvānnānyatarānuvādenetaravidhānasaṃbhavaḥ | karmāntarasthaṃ ca na pratīyate | tadanuvādena ca vidhāvakarmāṅgatvaprasaṅgaḥ prakaraṇabādhaśca | na ca viśiṣṭadravyavidhirupapadyata iti vakṣyate ‘tatraikatvamayajñāṅgabhūtam’<note type="reference"><ref cRef="MīSū:4.1.5">jai. sū. ( 4-1-5 ) |</ref></note> iti | na cākriyāviśeṣaṇaṃ vidhīyate, vidhāyakasya nāmapadaiḥ sākṣādasaṃbandhāt | na ceha kriyopāttā, yā vidhīyamānā 'rthādanekamapi guṇamākṣipet | na caiṣāṃ stutiprayogavacanena grahaṇam, akriyātmakatvāt | āha ca |</p>
		<lg>
		  <pb n="331"/>
		  <l>nātrāntarakriyāyogādṛte vākyopakalpitāt |</l>
		  <l>guṇadravye kathaṃbhāvairgṛhṇanti prakṛtāḥ kriyāḥ ||</l>
		</lg>
		<p>na ca bhavatikriyāṃ pratyaṅgatvamupapadyate | sarvo 'pi hi labdhātmako 'nyatra vyāpriyate | sattāyāstu vastvātmalābhamātrāpavargānna sādhyatvam | tadvyatiriktasādhyāntarānapekṣaṇāccopakārāsaṃbandhānnetikartavyatātvam | yattu rathaṃtaraṃ bhavatītyevaṃcoditānāmapi prakaraṇena grahaṇaṃ tadatideśaprāptāvāntarakriyāsaṃbandhavijñānāt | na vā ' 'jyādīnāṃ loke sattā na siddhā yenedānīṃ bhāvyeta stutiprayogasaṃnidhisthāpanabhāvanā kariṣyata iti cet | na | acoditattvāt | ‘<hi rend="bold">agnimupanidhāya’ iti</hi> tu spaṣṭaṃ vidhānam | ātmalābhavyatiriktā ceyaṃ kriyā śakyate kathaṃbhāvena grahītum | siddhānte ca vākyasyārthavattvānnānyathānupapattyā viniyojakavākyakalpanā | yadi tu ājyaiḥ stuvate’ ityanena vihitānāṃ pañcadaśatvavidhirucyeta tataḥ pūrvādhikaraṇanyāyena saiva matvarthalakṣaṇeti matvā vadati—api cā ' 'jyāni stotrāṇītyādi | saṃsargidravyatvāccā ' 'jyānāṃ sākṣātpañcadaśatvayogābhāvādaśrutapalādiparimāṇakalpanā 'vaśyāśrayitavyā bhavet | tenaivaṃ jñāyate yadyapyutpattau nāmatvaṃ na jñātaṃ guṇavākye ca tasyānadhikāraḥ | tathā 'pyetadguṇavidhānamevaṃ sidhyati | yadyutpattāvājyaśabdo nāmadheyaṃ nānyatheti |</p>
		<lg>
		  <l>guṇavākyopapattyarthaṃ samabhivyāhṛtena ca |</l>
		  <l>anvākhyānārthavādācca nāmadheyatvamāśritam ||</l>
		</lg>
		<p><hi rend="bold">yadājimīyustadājyānāmājyatvamiti</hi> | yasmāddevāḥ prajāpativacanādeteṣu stotreṣvājimadhāvan | tatastadarhatvādetānyājyānīti | tathā ‘tāsāṃ vāyuḥ pṛṣṭhe vyavartata’ iti yasmādapāṃ vāyunāṃ pṛṣṭhe spṛṣṭe rathaṃtarādīni jātāni tasmāttāni pṛṣṭhānītyarthavādādvijñā<pb n="332" break="no"/>tam | tatprakṛtitvācca vāmadevyādiṣu pṛṣṭhaśabdaprasiddhiḥ | <hi rend="bold">dvāvetāvarthāvekasya vākyasyāśakyā</hi>vityasyānantaram, atha <hi rend="bold">kasmānna pañcadaśasaṃkhyāviśiṣṭānī</hi>tyevamādi <hi rend="bold">draṣṭavyam | viśiṣṭānāṃ vācakasyābhāvāditi</hi>—pradhānākhyātānuccāraṇābhiprāyam | <hi rend="bold">nanu padadvayamiti</hi>—bhavatikriyāsaṃbandhābhiprāyam | <hi rend="bold">naitatpadadvayamapi vidhāyakami</hi>ti | pradhānakriyā hi viśeṣaṇāni piṇḍīkaroti sattāyāstu pratyekavartitvānna samudāye vākyaparisamāptiḥ | ataśca parasparasaṃbandhābhāvaḥ | pañcadaśāni yāni kānicidbhavanti, ājyānyapi yāvanti tāvanti bhavantīti kalpanā tasmānnobhayaṃ vidhāyakam | na cānuvādakaṃ, stotreṣu tādṛśasyābhāvādanarthakatvaprasaṅgācca | tasmādekānuvādenetaravidhirnāmadheyatve 'vakalpate | vidhāyakamiti cātra vidheyārthopanayanavyāpārātpunaḥ punarabhihitaṃ na tu nāmapadasya vidhiśaktirasti | pañcadaśānīti ca stutisādhakatamastotrīyārkparicchedānmukhyaṃ stutimānanimittaṃ stomatvamiti śabdasāmañjasyaṃ bhaviṣyati || 3 ||</p>
	      </div> <!-- sūtra !-->
	      <trailer>iti citrājyādhikaraṇam || 2 ||</trailer>
	    </div> <!-- adhikaraṇa !-->
	    <div type="adhikaraṇa" n="3">
	      <head type="toc">tatprakhyādhikaraṇam</head>
	      <div type="sūtra" n="4">
		<p>nanu sarvatra dviprakārameva nāmapadaṃ sāṃvijñāyikaṃ yaugikaṃ ca | ubhayamapi cādhikaraṇadvayena pratipāditaṃ, kimidānīmavaśiṣyate yena punarvicāryate | ucyate | yaugikānāmeva matvarthalakṣaṇāparihāreṇātra cintā, uttarādhikaraṇe tu sāṃvijñāyikānāṃ vākyabhedāsaṃbha<pb n="333" break="no"/>vāt | tatrāgnaye hotramasminniti siddhānte 'pyabhyupagamādanyasamāsārthānupalabdheścāntarṇītamatvartho bahuvrīhirakhedena guṇaṃ vidhatte | ta eva ca prasiddhayādayo hetavaḥ satyāmapi ca sāyaṃ home 'gniprāptau tadvarjaṃ prātarhome homamātrānuvādādvā sarvadarvihomeṣvavihitadevatākeṣu vidhāsyati vākyasāmarthyāt | tathā ' 'ghāryata ityāghāra iti dhāraṇasamarthaṃ dravyamājyapayaḥprabhṛtyabhidhīyate | tacca dvitīyānirdeśāt kṣāraṇakriyāsaṃskāryatvenādhyavasīyamānamanupayujyamānasaṃskārānupapatteḥ prayojanamapekṣate | dharmamātraṃ cāsya kṣāraṇaṃ śabdārthamātrāpavargitvānnāśeṣakṣāraṇaṃ karoti | tatkṣāritaikadeśena kiṃ kartavyamityastyapekṣā | loke 'pi ca dravadravyāṇāṃ kvacitpānādāvupayokṣyamāṇānāmīṣatkṣāraṇasaṃskāraṃ kurvanti | tenābhiṣavayuktapūtīkavadbhakṣaṇayuktaphalacamasavacca saṃskāryaṃ dravyaṃ karmamātrābhilāṣi | prakaraṇavaśena darśapūrṇamāsapradhānānyupasarpati | tatrāpi cā ' 'gneyādīnāṃ vihitadravyakatvādupāṃśuyājaḥ kevalaḥ sākāṅkṣa iti tādarthyaṃ pratipadyate | āha ca—</p>
		<lg>
		  <l>śrutasaṃskārasaṃbandhaṃ mukhyairyadyapyasaṃgatam |</l>
		  <l>anyathā tadayogyatvātprakṛtairyāti saṃgatim ||</l>
		</lg>
		<p>atha vā yatkarotīti pratyayārthamātraṃ sākāṅkṣatvādevopāṃśuyājabhāvanāmanūdyā ' 'ghāradravye vākyena vidhīyamāne tatsādhyatvādeva dhātvarthaḥ prāpto 'nūdyate | dhrauvaprāptyaiva vā tasya kṣaraṇātmakatve vijñāte kṣaraṇasamarthamātrapayaḥprabhṛtividhiṃ manyate | na ca dhātvarthādeva siddhernāmnā prayojanam | na ca saṃskārakarmāṇi kvacinnāmavanti dṛśyante | <hi rend="bold">śrutyaiva guṇo vidhīyata</hi> iti | dvitīyāśrutyaiva saṃskāryatvādavaśyaṃ kvacidasya guṇatvamityavagamābhiprā<pb n="334" break="no"/>yam | atrocyate—</p>
		<lg>
		  <l>vidhitsitaguṇaprāpi śāstramanyadyatastviha |</l>
		  <l>tasmāttatprāpaṇaṃ vyarthamiti nāmatvamiṣyate ||</l>
		</lg>
		<p>atra vadāmaḥ—</p>
		<lg>
		  <l>sāyaṃ home yadi brūyādāghāre ca paro vidhim |</l>
		  <l>tataḥ śāstrāntaraprāptervidhiḥ syānniṣprayojanaḥ ||</l>
		</lg>
		<lg>
		  <l>yadā tvadevate home devatāvidhirucyate |</l>
		  <l>dravyaṃ copāṃśuyājasya tadā tatprakhyatā katham ||</l>
		</lg>
		<p>ucyate—</p>
		<lg>
		  <l>vidhiścedagnihotraṃ syāttato 'sya viṣayaiṣiṇaḥ |</l>
		  <l>niveśaḥ prakṛte vā syādyukteraprakṛte 'pi vā ||</l>
		</lg>
		<lg>
		  <l>agnerhotreṇa saṃbandhe kṛte 'nyena pravartanāt |</l>
		  <l>agnihotrapade spaṣṭamanuvādatvalakṣaṇam ||</l>
		</lg>
		<lg>
		  <l>anūdya cāpi dhātvarthaṃ guṇaḥ sarvo vidhīyate |</l>
		  <l>na cānuvādaḥ prakṛtātkarmaṇo 'nyatra labhyate ||</l>
		</lg>
		<lg>
		  <l>prakṛtaṃ cedanūdyāyaṃ guṇo home vidhīyate |</l>
		  <l>tatra tatprakhyatā 'nyatra na vidhistatparigrahāt ||</l>
		</lg>
		<lg>
		  <l>na ca dhātvanuvādo 'tra kathaṃ cidupapadyate |</l>
		  <l>prakṛtāprakṛtābhāvāttasmātkarma vidhīyate ||</l>
		</lg>
		<lg>
		  <l>sāyamūrdhvādisaṃyuktairguṇo vākyairvidhīyate |</l>
		  <l>śuddhaṃ na śrūyate karma prakṛtaṃ nāsti tena tat ||</l>
		</lg>
		<lg>
		  <pb n="335"/>
		  <l>dūrasthasyānuvādaśca vyavadhānānna yujyate |</l>
		  <l>tasya buddhāvanārohātkauṇḍapāyinahomavat ||</l>
		</lg>
		<lg>
		  <l>vidhīyatāṃ viśiṣṭaṃ cetkarmetyevaṃ vikalpyate |</l>
		  <l>na cedanyena śiṣṭāḥ syustatprakhyaṃ ceti cottaram ||</l>
		</lg>
		<lg>
		  <l>na caturthīsamāsasya lakṣaṇaṃ cātra vidyate |</l>
		  <l>na ca tena vinā śakyā devatāvidhikalpanā ||</l>
		</lg>
		<lg>
		  <l>yaḥ kaścideva saṃbandhaḥ ṣaṣṭhītatpuruṣādbhavet |</l>
		  <l>anuvāde 'nyataḥ siddhe kathyetāpyaśvaghāsavat ||</l>
		</lg>
		<lg>
		  <l>vidhātavyaśca saṃbandho bhavetparapadārthayoḥ |</l>
		  <l>prātarhome 'pi tenaiṣa vahnirnaiva vidhīyate ||</l>
		</lg>
		<lg>
		  <l>ekadeśe 'pi ca jñānānnānuvādo 'pagacchati |</l>
		  <l>āghārasyāpi saṃbandhaḥ kleśenopāṃśukarmaṇā |</l>
		</lg>
		<lg>
		  <l>sāmānādhikaraṇyaṃ vā sādhyāṃśeneha karmeṇaḥ |</l>
		  <l>vispaṣṭaṃ dravyanāmatvaṃ na cā ' 'ghārasya gamyate || 4 ||</l>
		</lg>
	      </div> <!-- sūtra !-->
	      <trailer>iti tatprakhyādhikaraṇam || 3 ||</trailer>
	    </div> <!-- adhikaraṇa !-->
	    <div type="adhikaraṇa" n="4">
	      <head type="toc">tavdyapadeśādhikaraṇam</head>
	      <div type="sūtra" n="5">
		<p>‘athaiṣa jyotiḥ’ ityādivarjamudāharaṇam | teṣāṃ tṛtīyānirdeśābhāvādguṇavidhitvānupapatteḥ | te 'pi ca vākyāntareṣu yadā tṛtīyānirdeśa pratipadyante tadāṃ vicāryante | atha vā prathamānirdeśena dravyamapi prastutya paścāttatsādhyopanyāsaḥ saṃbhavatītyete 'pyudāharaṇameva | tatra taireva prasiddhayādibhirguṇavidhiḥ | na cātra karmaṇi pravṛtinimittaṃ kiṃ <pb n="336"/>cidasti | vatyarthopādānena karmaṇi pravṛttau cātyantaviprakṛṣṭā gauṇatā syāt | tatra varaṃ matvarthalakṣaṇā | sādhanaṃ hi pratītamatyantavinābhāvātsvasādhyāṃ kriyāmakleśena pratipādayati vinaiva matublopena | kiṃ ca—</p>
		<lg>
		  <l>matvartho vākyavelāyāmekavākyavaśādbhavet |</l>
		  <l>ivārthaḥ padavelāyāṃ gṛhyamāṇo 'tidurbalaḥ ||</l>
		</lg>
		<p>guṇavidhipakṣe hi svārthāparityāgenaiva śyenapadaṃ tadvantamuttarakālaṃ lakṣayati | ātmoccāraṇakāle tu svārthameva viniyuṅkte | bhavatastu śyenārthānupayogādādita eva sādṛśyavivakṣayā padaṃ pravṛttamityupagamācchrutibādhaprasaṅgaḥ | taducyate—</p>
		<lg>
		  <l>vidheyaṃ stūyate vastu bhinnayopamayā sadā |</l>
		  <l>na hi tenaiva tasyaiva stutistadvaditīṣyate ||</l>
		</lg>
		<p>śyenādivākyeṣu hi yathā vai śyeno nipatyā ' 'datta evamayamapītyupagamānna stutirdṛśyate | tayā ca vidhīyamānasya bhavitavyam | guṇavidhāne ca śyenadravyaṃ vidhīyata iti tadeva stotavyama | na ca tasyā ' 'tmanaivopamānaṃ yuktam | athocyetānanyatvena sutarāṃ stutirbhavati, ananyasaṃbhavicaritatvāt | yathā—</p>
		<lg>
		  <l>“rāmarāvaṇayoryuddhaṃ rāmarāvaṇayoriva" | iti |</l>
		</lg>
		<p>bhavati hi loke kālpanikamavasthādigatabhedamāśrityaivamapi stutiḥ saṃbhavati bhede na yuktā | nāmadheyatve tu <note><p>śrutirhi nāmadheyatve, lakṣaṇā guṇavidhau iti bhāṣyaṃ yathāśrutārthamanupapannamiti matvā 'nyathā vyācaṣṭe nāmadheyatve tvityādinā—gauravamityantena |</p></note>yāgaśyenasya dravyaśyenopamopapatterāñjasyam | itarathā hi dvau matvarthavatyarthau lakṣayitavyau | kālpanikaśca bheda iti gauravam | na ca yāgastutyā tadāśritadravyastavanamavakalpate, yāgavidheranirākṛtatvāt | avidheyagatā hi <pb n="337"/>stutiranyatra saṃcāryeta yāgastu svayameva vidhibhāgatreti na dravyaṃ stūyate vidhīyate vā | punarapi ca yāgena dravyalakṣaṇādviprakṛṣṭatā | samabhivyāhārācca dravyavadeva yāgavacanatvaṃ mukhyam | vidhau ca tava lakṣaṇā mamānuvāde | guṇavacanebhyaśca matublopaḥ sma1ryate na dravyavacanebhyaḥ | ivārthastu paraśabdasya paratra prayogātsvayamevopajāyate | matvarthalakṣaṇā ca svayaṃ kalpanīyā, kḷptastu vatyarthaḥ | ‘yathā vai śyena’ ityādinā | pūrvoktāśca dhātupārārthyapratyayaviprakarṣādayo doṣā vaktavyāḥ || 5 ||</p>
	      </div> <!-- sūtra !-->
	      <trailer>iti tavdyapadeśādhikaraṇam || 4 ||</trailer>
	    </div> <!-- adhikaraṇa !-->
	    <div type="adhikaraṇa" n="5">
	      <head type="toc">vājapeyādhikaraṇam</head>
	      <div type="sūtra" n="6">
		<p>tantrasaṃbandhenā ' 'khyātapadasya dhātvarthaḥ phalaṃ prati karaṇaṃ guṇaṃ ca prati sādhyo bhavanna virotsyate | tenodbhidā yāgaṃ yāgena ca paśūn bhāvayediti yugapadvidhivyāpārādvinaiva matvarthalakṣaṇayā saṃbandhasiddhiḥ | tathā ' 'jyādipadasya tantreṇa stotrasaṃkhyādiyogaḥ | tasmātsarvatra tvatparikalpite nāmadheye guṇaśruteḥ prasidhdyādibhirguṇapratyayānapagamāttadvidhānameva bhavatvalaṃ nāmadheyatveneti yathāsaṃbhavaṃ sarvādhikaraṇākṣepeṇedamārabhyate | tatredamapi vākyaṃ śuddhaṃ bhaviṣyatīti vājapeyopanyāsaḥ | sarvāṇyeva tvihodāhartavyāni | āha ca—</p>
		<lg>
		  <l>karaṇeṣūpadiṣṭeṣu yā 'rthātsādhyatvakalpanā |</l>
		  <l>tasyāṃ guṇavidhānena nāsti matvarthalakṣaṇā || 6 ||</l>
		</lg>
	      </div> <!-- sūtra !-->
	      <div type="sūtra" n="7">
		<p>vājapeye tāvadayaṃ viśeṣo 'bhidhīyate—</p>
		<lg>
		  <pb n="338"/>
		  <l>vājapeyaṃ yavāgū syādauṣadhadravyatā tataḥ |</l>
		  <l>dravyasārūpyasāmānyādaiṣṭikatvaṃ prasajyate || 7 ||</l>
		</lg>
	      </div> <!-- sūtra !-->
	      <div type="sūtra" n="8">
		<lg>
		  <l>tantratvamaikarūpyeṇa bhavettulyopakārataḥ |</l>
		  <l>upakārānyathātve tu bhavatyāvṛttilakṣaṇam ||</l>
		</lg>
		<p>dvidhā hi tantraṃ bhavati pratyekaṃ vā samudāye vā vākyaparisamāptāvākhyātaguṇatvaprādhānyāpekṣayā | tadiha dravyaṃ yāge vidhīyate na phalamaphalatvaprasaṅgāt | uddiśyamānaṃ hi sarvatra phalaṃ bhavati, taccetkriyāṃ pratyupādīyetāṅgameva syāt | yāgo 'pi phalaṃ pratyupādātuṃ śakyate na dravyaṃ prati, tatsaṃskāratvaprasaṅgāttṛtīyānirdeśabādhācca | na ca yāgasaṃskṛtasya dravyasyānyatropayogo vidyate yenaivamāśrīyeta | etena yāgaphalayordravyaṃ pratyupādānaṃ pratyuktam | na ca phale yāgadravyayorupādānam | ekena nirākaṅkṣe phale 'nyasyāvidhānāt | yathā vakṣyati <note type="reference"><ref cRef="MīSū:2.1.1">jai. sū. ( 2—1—1 ) ityatra bhāṣyakāra iti śeṣaḥ |</ref></note>“yadaikasmādapūrvaṃ tadetarattadartham” iti | na ca dravyopasarjano yāgaḥ phale vidhīyate, matvarthalakṣaṇādiprasaṅgāt | tatraitadevā ' 'patati yāgena phalaṃ yāgaṃ ca dravyeṇeti | tataśca phalenopādeyavidheyaguṇabhūtayāgagrahaṇādguṇena coddeśyānūdyapradhānabhūtāpekṣaṇāttantratvābhāvaḥ | ekamārgāśrayaṇe 'nyatarasyāsaṃbandhāt | tatra yugapadāśrayaṇe vākyabhedāt | avaśyaṃ hi yatroddiśyamānādirūpaṃ yatra copādīyamānādyātmakatā tatra yāgasyaite dve vākye kalpanīye | nanu dve evaite iti tantrapadamabhito darśayan bravīti—<hi rend="bold">catvāri padānyupa-
		labhemahīti</hi> | atulyārthatvādatantratvābhiprāyeṇa | parasya tu śabdarūpābhedātsādhāraṇyā<pb n="339" break="no"/>bhimānaḥ | <hi rend="bold">naitadastīti</hi>—kāryaprādhānyācchabdarūpasya tadgatavairūpyādbhedāpattiḥ | <hi rend="bold">āha yadidamukta</hi>miti—vairūpyaṃ pariharati | guṇavidhyaṃśe 'pi hyavaśyamākhyātaṃ vidhirūpamevābhyupagantavyam | bājapeyapadasyānākhyātatvenāvidhāyakatvāt | <hi rend="bold">yadyubhatra vidhiriti</hi>—dravyasaṃskāryatvaprasaṅgamanādṛtyā ' 'khyātaguṇabhāvakṛtapratyekavākyaparisamāptinimittaparamparāsaṃbandhopanyāsaḥ | prakaraṇānurodhāt ‘brīhibhiryajeta’ ityādivadvayavastheti cet | na | <hi rend="bold">vākyena yāgamātre vidhānā</hi>diti—tantrasaṃbandhe hi parasparanirapekṣayoryāgena saṃbandhaḥ | ekaviśeṣitetarasaṃbandhe vākyabhedaprasaṅgāt | tatrāniṣpanne svārājyayāgaprakaraṇe guṇo vidhīyamānaḥ śuddhayajatisaṃbandhātsārvatriko 'pūrvayāgasaṃbandho vā vijñāyate | darśapūrṇamāsādivākyaistu niṣpādite prakaraṇe vidhīyamānā vrīhyādayo 'vatiṣṭhanta iti vaiṣamyam | tena svārājyakāmairyāgaikavākyatā gamyamānā notsṛṣṭā bhaviṣyatīti nāmadheyatā || 8 ||</p>
	      </div> <!-- sūtra !-->
	      <trailer>iti vājapeyādhikaraṇam || 5 ||</trailer>
	    </div> <!-- adhikaraṇa !-->
	    <div type="adhikaraṇa" n="6">
	      <head type="toc">āgneyādhikaraṇam</head>
	      <div type="sūtra" n="9">
		<p>evaṃ siddheṣu nāmadheyeṣu nāmadheyakāryeṣu cedānīmapavādaḥ prastūyate | kasmātpunarihaiva <pb n="340"/>darvihomapadaṃ na vicāryate, vicāritametadapi tatprakhyamityanena | vidhyuddeśagatānāṃ ceha
		vicārastatra tvarthavādagatānāṃ ‘yadekayā juhuyāddarvihomaṃ kuryāt’ iti | siddhe vā karmanāmadheyatve tadviśeṣavicārastatra | iha punaḥ sāmānyacinteti nopanyastam | yā tu tatra guṇavidhyāśaṅkā sā 'dhikaraṇamadhye paricodanāmātraṃ sarvamevaitatprāsaṅgikam | aṣṭame ca pūrvavadapūrvacintādhikārāt| kena pūrvarvihitānāṃ karmaṇāmāgreyādīnāṃ nāmadheyatvamāśaṅkyate | taducyate | aṣṭākapālo bhavatītyādibhirdravyamātrayuktāḥ kramavatyo bhāvanāḥ pratipādyante | tāsāṃ ca sthānakrameṇāgnyādidaivatyāni yājyānuvākyāyugalānyāmnāyante | tāni kramaviniyuktāni santi māntravarṇikīḥ karmāṅgabhūtā devatāḥ kalpayanti | na hyanyathā te mantrāḥ karmopayogaṃ gaccheyuḥ | kriyāsvarūpaprakāśanena tatsaṃbandhiprakāśanena vā mantrāḥ karmopayogitāṃ gacchanti | na caitaiḥ kriyā dravyaṃ cābhidhīyate | yadagnyādyabhidhīyate tasya saṃbandhitvaṃ na jñātaṃ tatrāsaṃbandhyagnyādiprakāśane 'naṅgatvaprasaṅgaḥ | tenāvadhāritāṅgatvamantrānurodhenaivaṃ vijñāyate yānete vadanti te nūnamagnyādayaḥ kriyāṅgamiti te ca mantreṣu prādhānyābhidhānāddevatātvena prajñātā iti tadavailakṣaṇyātkarmasvapi devatā bhavanti | puroḍāśādibhirapi ca havirātmakatvādyogyatayā yāgasādhanatvenopaplavamāneṃrdevataivā ' 'kāṅkṣiteti dravyadevatāsaṃbandhaniṣpatteranumitānāṃ yāgānāṃ ‘tatprakhyaṃ cānyaśāstram’<note type="reference"><ref cRef="MīSū:1.4.3">jai. sū. ( 1 | 4 | 3 )</ref></note> ityāgneyādīnāṃ nāmadheyatvam | atha vā 'ṣṭākapālādīnāṃ haviṣṭvāt ‘dvirhaviṣo 'vadyati’ iti hyavadāne gṛhīte codanāntareṇa ca tatsaṃskārārthopastaraṇābhighāraṇagrahaṇāccaturavatte niṣpanne ‘caturavattaṃ juhoti’<note type="reference"><ref cRef="TaiSaṃ:2.6.8">tai. saṃ. ( 2 | 6 | 8 ) |</ref></note> iti vacanādyāvaddravyaṃ niṣpannānāṃ homānāṃ tathaivāgnyādiṣu prāpteṣu nāmadheyatvam| evaṃ cānekārthavidhidoṣo na bhaviṣyati| tathā prāpte 'bhidhīyate—</p>
		<lg>
		  <l>na cedanyena śiṣṭāḥ syuryāgāḥ śabdena kenacit |</l>
		  <l>te guṇāścopadiśyeranvidhinā hyavibhāgataḥ ||</l>
		</lg>
		<p><pb n="341"/>na tāvaddravyadevatāsaṃskārasaṃyogena yāgavidhirupapadyate | katham |</p>
		<lg>
		  <l>na dravyasya svarūpeṇa mantrākāṅkṣā 'vakalpate |</l>
		  <l>na cānyavācinā tasya saṃbandhaḥ saṃpratīyate ||</l>
		</lg>
		<p>nāṣṭākapālo bhavatītyetāvatā kaścitpuruṣavyāpāro vidhīyate yo 'nuṣṭhānāya smṛtikaraṇaṃ mantramapekṣeta | na ca puroḍāśabhavanaṃ puruṣasyānuṣṭheyaṃ, pratiniyatakartṛtvātkriyāṇām | nāpi dravyaṃ, svarūpeṇa siddhātmakatvādakartavyaṃ, yena smaryeta | na ca ‘agnirmūrdhā’ ityādibhirdravyaṃ tadvyāpārovā 'bhidhīyate yenā ' 'kāṅkṣayā 'pi saṃbadhyeran | agnyādyabhidhāyināṃ na kaścittaiḥ saṃbandho vidyate |</p>
		<lg>
		  <l>na ca yāgo haviṣṭavaṃ vā puroḍāśe 'vadhāritam |</l>
		  <l>yena syāddevatākāṅkṣā tanmantrāṇāṃ ca saṃgatiḥ ||</l>
		</lg>
		<p>yadi hi prathamaṃ yāgatvamavadhāryeta tato devatākāṅkṣāyāṃ satyāṃ devatāvācino mantrāḥ saṃbadhyeran, na tu tadbhavatiśabdenoktam | na ca yāgasaṃbandhātprāk puroḍāśādīnāṃ haviṣṭavamavadhāryate | saṃbandhiśabdo hyayaṃ na dravyasvarūpaprayuktaḥ | tadeva hi dravyamayāgasaṃbaddhaṃ payaḥprabhṛti na loke haviḥśabdavācyaṃ bhavati | etena caturavattacodanākalpitakarmanāmatvaṃ pratyuktam | āghārādiṣu tu kriyātmakatvānmantrākāṅkṣāyāṃ vacanaviniyogavaśācca bhavati māntravarṇikadevatākalpanā | sarvajaghanyaścāyaṃ devatāvidhiḥ sarvajyeṣṭhe taddhitadetāvidhau saṃbhavati kimityāśrīyate | anyathānupapattimūlaścāsau | na ca taddhite saṃbhavatyanyathānupapattiḥ | tasmādanenaiva kṛte dravyadevatāsaṃbandhe 'rthavādapuraḥsareṇa bhavatiśabdena vihite viśeṣārthaṃ krameṇa mantrāmnānam | agatyā cānekārthavidhiraṅgīkriyate | <hi rend="bold">vidhānārthe taddhitānte śabda iti</hi>—vidhiprayojanatvābhiprāyeṇa | sarvaṃ caitattasmādavibhaktaṃ gamyate | devatā tāvatprātipadikenoktā tadviśiṣṭaṃ dravyaṃ taddhitena saṃbandho 'pi tatraivārthagṛhītastatsāmānādhikaraṇyāccāśeṣātmīyopasarjanayuktamaṣṭākapālapadaṃ viśeṣaṇatvena tatraivāntargatam | dravyasya cā ' 'gneyatvena bhavanamabhāvyamānasya na sidhyatīti tadākṣiptā bhāvanā 'pi tatraiva | <pb n="342"/>na ca yāgena vinā ' 'gneyatvaṃ bhāvayituṃ śakyamiti puruṣavyāpāraviśeṣo 'pi yāgastadantargataḥ | tataśca taddhitāntapadopāttavidhinā sarvamanyadarthādākṣipyamāṇaṃ na vākyaṃ bhinatti | bhāvanāvidhipūrvakaśca sarvatra dhātvarthakārakavidhirbhavatītyaśrūyamāṇā 'pi saiva tāvadviśiṣṭā vidhīyate | tato viśeṣaṇānyathānupapattyā sarvasaṃsargātmakatvācca tāmeva saṃbandhaśabdenābhidhatte, na tvavyāpārātmakatvāddravyadevatāsaṃbandhaḥ śakyate vidhātum | ‘avibhāgat’ iti—arthākṣepahetuḥ | ‘na cedanyena’ iti—anyathānupapattiśaraṇābhidhānam || 9 ||</p>
	      </div> <!-- sūtra !-->
	      <trailer>iti āgneyādhikaraṇam || 6 ||</trailer>
	    </div> <!-- adhikaraṇa !-->
	    <div type="adhikaraṇa" n="7">
	      <head type="toc">barhirājyādhikaraṇam</head>
	      <div type="sūtra" n="10">
		<p>nāmadheyaprastāvena dravyanāmasu nimittaṃ pratyadhikaraṇatrayamārabhyate | tulyahetutvātpuroḍāśo 'pyugāhṛtaḥ | tatra ‘śāstrasthā vā tannimittatvāt’<note type="reference"><ref cRef="MīSū:1.3.4">jai. sū. ( 1—3—4 )</ref></note> iti yājñikānāṃ saṃskṛteṣuprayogātsā3rvatrikatvādavigītatvācca saṃskāranimittatā | tathā hi—</p>
		<lg>
		  <l>puroḍāśādibhirloke vyavahāro na dṛśyate |</l>
		  <l>tasmādyūpādivadvedātteṣāṃ saṃskārahetutā ||</l>
		</lg>
		<p>tannāsti | kutaḥ |</p>
		<lg>
		  <pb n="343"/>
		  <l>ekadeśe 'pi yo dṛṣṭaḥ śabdo jātinibandhanaḥ |</l>
		  <l>tadatyāgānna tasyāsti nimittāntarakalpanā ||</l>
		</lg>
		<p>ya eva laukikāḥ śabdāsta eva vaidikāsta evāmīṣāmarthā iti <note><p>lokavedādhikaraṇa iti śeṣaḥ |</p></note>sthitatvāllokaprasiddhipratīkṣe vede yatraikadeśe 'pi jātinimittatā labhyate na tatra punarnimittāntaraśaktikalpanā saṃbhavati | saṃskṛteṣvapi jāteranapagamāttannimittatātikramo na śakyo vaktum | ataśca śāstrasthairapyavirodhānna bādhaḥ | kiṃ ca |</p>
		<lg>
		  <l>vedenāpi ca saṃskārātprāgeva cchedanādikāt |</l>
		  <l>tadvidhau jātiśabdatvamāśritaṃ lokasaṃmatam ||</l>
		</lg>
		<p>tena jātimete na vyabhicaranti | vyabhicaranti tu saṃskārān, avihitatvāllekavyavahāravelāyāṃ saṃskārāṇāmabhāvāt |</p>
		<lg>
		  <l>na ca yūpāditulyatvamanyathā 'pyupapattitaḥ |</l>
		  <l>lokādalabhyamānārthāste hyagatyā tathā ' 'śritāḥ ||</l>
		</lg>
		<p>yadi hi cchedanavidhivelāyāṃ bandhanavidhau vā kaścillaukiko 'rtho labhyeta tataḥ kimevaṃ vyavasthitavacanavyaktiviparyayeṇa kalpyeta yacchidyate sa nūnaṃ yūpa iti | asti ca barhirādergatistasmādatulyatā || 10 ||</p>
	      </div> <!-- sūtra !-->
	      <trailer>iti barhirājyādhikaraṇam || 7 ||</trailer>
	    </div> <!-- adhikaraṇa !-->
	    <div type="adhikaraṇa" n="8">
	      <head type="toc">prokṣaṇyadhikaraṇam</head>
	      <div type="sūtra" n="11">
		<p><pb n="344"/>nanu samudāyaprasiddheḥ śrutisthānīyatvādvākyasthānīyāvayavaprasiddhirdurbalā syāt | tathā hi |</p>
		<lg>
		  <l>akṣaraireva budhyante samudāyaprasiddhiṣu |</l>
		  <l>arthabhāgopasaṃhārāditarā viprakṛṣyate ||</l>
		</lg>
		<p>satyamevametat | avaśyaṃ tvavayavānāmapi svārthe śaktirāśrayaṇīyā tadanāśrayaṇe 'vayavaprasiddhitvābhāvāt | tatra ca |</p>
		<lg>
		  <l>asatsvavayavārtheṣu yo 'nyatrārthe prayujyate |</l>
		  <l>tatrānanyagatitvena samudāyaḥ prasidhyati ||</l>
		</lg>
		<p>labdhātmikā hi samudāyaprasiddhiravayavaprasiddhiṃ bādhate tasyāstvātmalābho yatra pramāṇāntareṇa pūrvānubhūtāvayavārtharahite 'rthe śabdaprayogo dṛśyate yathā 'śvatvakarṇatvarahite vṛkṣe 'śvakarṇaśabdasya | na hyatra pūrvaśaktyanusāreṇa pratītirupapadyata ityarthāpattyā śaktyantaraṃ kalpyate | tataścobhayasaṃbhave 'vayavārthānusaṃdhānādvikṣiptāyā avayavaprasiddherakṣaraśravaṇamātralabhyatvādiyaṃ balīyasī bhavati | atra punarapsu prakarṣasecanakriyākaraṇatvasaṃbhavādavayavaśaktibhireva vākyavatprayogopapatteḥ śaktyantare pramāṇābhāvātsamudāyaprasidhdyabhāvaḥ | tathā hi |</p>
		<lg>
		  <l>bhavetāṃ yadi vṛkṣeṣu vājikarṇau kathaṃcana |</l>
		  <l>adṛṣṭāṃ samudāyasya kaḥ śaktiṃ jātu kalpayet ||</l>
		</lg>
		<p>tasmānnāpsu samudāyaprasiddhiriti dravadravyamātrasādhāraṇatā | nanu saṃskāranimittatve 'pyapsāmānādhikaraṇyakṛtatvādīkārasya ghṛtānnivṛttiḥ syāt | yadi hi prāgīkārātsaṃskāranimittatā 'vagamyeta tataḥ strīpratyayo 'yamāśrayaliṅganimitta ityavadhāraṇādanyaliṅgā<pb n="345" break="no"/>nnivarteta | ayaṃ punaranyaprayogaḥ saṃskāreṣvīkārānta evānavagatavibhāgo vedyādivatprayukta ityanyādṛśasya vācakatvaṃ nāvadhāryeta tasmādīkārāntaḥ syāt | yaugikatve tu prāgīkārādyogo gamyata iti strīpratyayo 'yaṃ nimittābhāvādaghṛte na prayokṣyate, codakaprāptaṃ tu prātipadikamātraṃ prayoktavyam | na ca dravyeṣvarthasamavāyādvidhiśabdaprayoganiyamo, yataḥ prokṣaṇaśabdabādhena jātipakṣavad ghṛtamityeva prayogaḥ syāt || 11 ||</p>
	      </div> <!-- sūtra !-->
	      <trailer>iti prokṣaṇyadhikaraṇam || 8 ||</trailer>
	    </div> <!-- adhikaraṇa !-->
	    <div type="adhikaraṇa" n="9">
	      <head type="toc">nirmanthyādhikaraṇam</head>
	      <div type="sūtra" n="12">
		<p>nirmanthye 'pi pūrvādhikaraṇavaṃjjātisaṃskāranimittapakṣāvudbhāvyānantareṇa yaugikatvaṃsādhanīyam |</p>
		<lg>
		  <l>vaidyutāśmābhighātotthasūṃryakāntādijanmanām |</l>
		  <l>nivṛttau caritārthaḥ san nirmanthyo 'bhinavaḥ katham |</l>
		</lg>
		<p><note type="reference"><ref cRef="MīSū:11.1.3">jai. sū. ( 11-1-3 )</ref></note>‘<hi rend="bold">loke karmāṃrthalakṣaṇam</hi>’ ityaśabdārthenāpi vyavahārādbhavedaciranirdagdhaghṛtapratītiḥ | sarvaghṛtānāṃ ca navanītavikāratvātpunaḥ śruteraciranirdagdhanavanītārthatā syāt | iha tu śabdapramāṇake 'nyakriyājanitanivṛttamātracaritārtho nirmanthyaśabdāściraviśeṣopādānāsamarthaḥ kathamaciranirmathitaviṣayaḥ kalpyate | nahyatrāciratvamapi yoge 'ntargataṃ, kriyāyogamātranimittatvāt | tasmādasadetat | naiṣa doṣaḥ |</p>
		<lg>
		  <l>pākenāgnerupāttatvādviśeṣaṇaparā śrutiḥ |</l>
		  <l>tacca pākāṅgabhūtatvāttaddeśādau kariṣyate ||</l>
		</lg>
		<p>yathaiva lohitoṣṇīṣādividhiṣu viśeṣyāṇāṃ prāptatvādviśeṣaṇaparatvamevamihāpi viśeṣyānuvādena viśeṣaṇabhūtā kriyaiva pākāṅgatvena vidhīyate | aṅgānāṃ ca pradhānenaikadeśakālakartṛtvaṃ vakṣyate<note type="reference"><ref cRef="MīSū:11.2.1">jai. sū. ( 11-2-1 ) ityatreti śeṣaḥ |</ref></note> | tenāciranirmathitenādūranirmathitenānanyakartṛnirmathiteneti vaktavye pradarśanārthamaciragrahaṇam || 12 ||</p>
	      </div> <!-- sūtra !-->
	      <trailer>iti nirmanthyādhikaraṇam || 9 ||</trailer>
	    </div> <!-- adhikaraṇa !-->
	    <div type="adhikaraṇa" n="10">
	      <head type="toc">vaiśvadevādhikaraṇam</head>
	      <div type="sūtra" n="13">
		<p><pb n="346"/>taddhitopāttatvānmatvarthamya na lakṣaṇā | na cānekārthavidhiryena vākyaṃ bhidyeta | na ca samasteṣu karmasu tatprakhyānaśāstrasadbhāvaḥ | n ca yathā 'gnihotre samāso 'nabhivyaktastathā 'tra taddhitaḥ | sarvatra hyevaṃrūpā eva devatāvidhayo bhavanti | na ca śyenayāgavadviśvairdevaiḥ kasyacidvayapadeśaḥ | na ca phalapadāśravaṇādvājapeyavadvairūpyaṃ yajñeḥ, śakyate hi kevalayajyanuvādena devatā vidhātumityārambhaḥ | sarvatra ca nāmacintānusārānna barhirājyādivicāreṇa vyavadhānam | atha vā nāmadheyānyapi yaugikāni nirmanthyādiṣvaprāptārthatvādvidhiphalāni dṛṣṭāni vaiśvadevaśabdo 'pi tathā 'stvityanantaraṃ saṃbandhaḥ | tatra vikalpa iti guṇavidheḥ phalena pratijñānam | evaṃ hi śaṅkyate | yadyayaṃ guṇavidhirna tarhi karma vidhīyate | na cāpi dūrasthamanuvadituṃ śakyate tatra prakṛtāgneyādikarmānuvādenāśakyaṃ devatāvidhānamutpattivākyaśiṣṭadevatāntarāvarodhādata āha—vikalpastābhiḥ saha bhaviṣyati | na cādyāpi sūtrakārabhāṣyakārābhyāmautpattikabalīyastvaṃ kvaciddarśitamiti tulyabalatvaṃ manyate | kiṃ ca |</p>
		<lg>
		  <l>na samastānuvādasya kiṃcidasti prayojanam |</l>
		  <l>viśve devā na ca prāptāḥ pratyekaṃ saṃhateṣu vā ||</l>
		</lg>
		<p>yadi hi guṇaṃ na vidadhyāttataḥ samastameva vākyamanarthakaṃ syāt | viśvedevasaṃbandhaśca na prakṛtānāṃ pratyekamasti, na samudāye yenānūdyeta | na cā ' 'mikṣāyāgasya kevalasya yajinā grahaṇam | na ca vaiśvadevaśabdastadviṣayatveneṣyate | tasmātsaptasu yāgeṣu guṇavidhiḥ | tatraitatsyāt | eka eva śabdaḥ saptasu vidhirāmikṣāyāṃ cānuvāda iti vipratiṣidhyeta | tanna |</p>
		<lg>
		  <l>prakṛtatvāviśeṣe 'pi yatra prāptirna vidyate |</l>
		  <l>vidhestatropasaṃhārānna vairūpyaṃ bhaviṣyati || 13 ||</l>
		</lg>
	      </div> <!-- sūtra !-->
	      <div type="sūtra" n="14">
		<p><pb n="347"/>atrocyate | nāyaṃ prakṛteṣu guṇavidhirupapadyate | katham |</p>
		<lg>
		  <l>guṇāntarāvaruddhatvānnāvakāśyo guṇo 'paraḥ |</l>
		  <l>vikalpo 'pi na vaiṣamyāttasmānnāmaiva yujyate ||</l>
		</lg>
		<p>agnyādayo hyutpattivākye taddhitaśrutyā 'ṣṭākapālādīnāṃ devatā, viśvedevā vākyena | nanvatrāpyaṣṭākapālādisaṃbandhādvākyameva | na | taddhitena dravyaviśeṣasya kṛte devatāsaṃbandhe vākyena viśeṣaṇaviśeṣyabhāvamātrakaraṇāt | vaiśvadevaśabde 'pi tatheti cet | na | yāgalakṣitadravyasaṃbandhakalpanāviprakarṣāt | na tāvadvaiśvadeveneti prakṛtamaprakṛtaṃ vā dravyaṃ devatāsaṃbandhi śrūyate | tatra yajeteti sāmānādhikaraṇyādevaṃ tāvadvijñāyate vaiśvadevena yāgeneti | tataścānyathā yāgasaṃbandhānupapattyā tatsādhanaṃ dravyaṃ lakṣaṇayā devatā skandati | vākyena ca yāgamātrasaṃbandhe sati prakaraṇādidaṃ kalpanīyaṃ tenaivā ' 'gneyādinā yāgena vaiśvadevena yajeta nānyeneti | na tvagnyādividhau kācillakṣaṇāpekṣā prakaraṇāpekṣā veti vaiṣamyam | <hi rend="bold">nahi prakaraṇaṃ dravyasyeti</hi> | yadā dravyasyāgnyādisaṃbandho vidhīyate na tadā prakaraṇāpekṣetyarthaḥ | atha vā yaddravyasya prakaraṇaṃ na tadvaiśvadevavākyenā ' 'śritam | bhāṣye tu dravyaśabdo vastuvācī | na hi śrautasyāgnyādidravyasya devatābhūtasya prakaraṇaṃ bādhakaṃ, vaiyadhikaraṇyaṃ vā, dravyasya yatsaṃbandhitvena śrutamagnyādi tasya prakaraṇaṃ na bādhakamiti | prakṛtayajñibuddheśca na dūrasthānuvādena guṇavidhirviśiṣṭāpūrvakarmavidhānaṃ vā | viprakīrṇayāgaikīkaraṇācca samudāyānuvādo 'rthavān | na hi ‘vasante vaiśvadevena’ ‘prācīnapravaṇe vaiśvadevena’ ityādi vidhānaṃ parasparasahitānāmaṣṭānāṃ haviṣāṃ samudāyapadādṛte 'vakalpate | tasmādekadeśasthairapi viśvairdevairupalakṣitānāṃ chatrinyāyena tatprakhyatayaiva sarveṣāṃ nāmadheyam || 14 ||</p>
	      </div> <!-- sūtra !-->
	      <div type="sūtra" n="15">
		<lg>
		  <l>vaiśvadevamupādāya devatā nopadiśyate |</l>
		  <l>saha vidhyanuvādau hi naikaḥ śabdaḥ samaśnute ||</l>
		</lg>
		<p><pb n="348"/>atha vā yaduktaṃ nirmanthyādivannāmaiva sadguṇamapi vidhāsyatīti | tatrābhidhīyate | mithaśca nāmaguṇavidhyarthayorasaṃbandhaḥ | nirmanthyastu guṇavidhiriti || 15 ||</p>
	      </div> <!-- sūtra !-->
	      <div type="sūtra" n="16">
		<p>pūrveṇaikasūtramapi saṃbhavati | mithaḥ saha pradāne kriyamāṇe triṃśatsaṃpattyabhāvādanarthasaṃbandhaḥ syāt | kutaḥ |</p>
		<lg>
		  <l>haviṣo guṇabhūtatvānna karmāvṛttihetutā |</l>
		  <l>devataikyātsaha tyāgo lāghavāddhi prasajyate ||</l>
		</lg>
		<p>tena sakṛttyāgaḥ kartavya iti satyāṃ sahapradānaśaktau nā ' 'vṛttiryuktā | saṃpratipannadevatātvācca sahapradānamaviruddhaṃ śakyaṃ kartuṃ tataśca triṃśattvavirodhaḥ | triṃśatpūraṇaṃ ca keṣāṃcidevaṃ, nava prayājāḥ, navānuyājāḥ, dvāvāghārau, dvāvājyabhāgau, aṣṭau pradhānāhutaya iti | apareṣāṃ tu sviṣṭakṛdvājinejyāgrahaṇādāghārau na gaṇitau | sarvathā tu pradhānāhutibhedadarśanasiddhiḥ || 16 ||</p>
	      </div> <!-- sūtra !-->
	      <trailer>iti vaiśvadevādhikaraṇam || 10 ||</trailer>
	    </div> <!-- adhikaraṇa !-->
	    <div type="adhikaraṇa" n="11">
	      <head type="toc">vaiśvānareṣṭyadhikaraṇam</head>
	      <div type="sūtra" n="27">
		<p>guṇavidhināmadheyavicāre paryavasite 'dhunā kevalaguṇavidhitvamevāsti na veti vicāryate | atha vā 'ṣṭākapālatvasya vaiśvānarasāmānādhikaraṇyāddvādaśatvāntargatestatprakhyatvena nāmadheyatvamāśaṅkya guṇavidhiḥ prasiddhayādibhiḥ prakṛtayajibuddhestatprakhyatvābhāvācca samarthanīya<pb n="349" break="no"/>stamapi nirākṛtyārthavādatā pūrvasiddhaivopasaṃhariṣyate | tatra pūrvavatāṃ vidhānenārthavattvamapūrvāṇāṃ nāmadheyatvāvadhāraṇāt ‘yadutpattāvapūrvam’<note type="reference"><ref cRef="MīSū:1.4.1">jai. sū. ( 1-4-1 ) |</ref></note> iti | tasmādguṇavidhayo 'ṣṭatvādayaïti kecit | tadayuktam | na hyapūrvatvānnāmadheyatvaṃ siddham | apūtvāddhi yathaiva laukikārthāparijñānānna guṇavidhitvamevaṃ vaidikakarmābhidhāyitvaṃ sutarāmaprasiddhāmiti nāmadheyatvamapi na syāt | satyeva ca sarvatra laukike 'rthe samabhivyāhārādibhirnāmadheyatoktā | tasmādyathābhāṣyameva sūtrārthaḥ |</p>
		<lg>
		  <l>pūrvajñātārthavācitve nāmadheyārthavādate |</l>
		  <l>aprāptatvādihaite syurvaiśvadevavikalpavat ||</l>
		</lg>
		<p>yadi hi vaiśvānarayāge 'ṣṭatvādayaḥ kutaścitprāptā bhaveyustataḥ saṃvādadvāreṇa nāmadheyatvamarthavādatā vā syānna tu prāptirasti kevaladvādaśatvavidhānāt | tathā hi |</p>
		<lg>
		  <l>yadyapyarthātmanā 'styeva mahāsaṃkhyāsvavāntarā |</l>
		  <l>aparicchedakatvāttu nāsau karmaviśeṣaṇam ||</l>
		</lg>
		<p>na hi sattāmātreṇa saṃkhyā vyāpriyate kiṃ tarhi saṃkhyeyaparicchedena | dvādaśatvena ca kapāleṣu paricchidyamāneṣu nāṣṭatvādīnāṃ paricchedakatvamityavidyamānatā | yadyapi ca yathākathaṃcidastitvamāśrīyate tathā 'pyetāvanmātraṃ bhavedaṣṭau bhavantīti na tu yadaṣṭākapāla iti | saṃskṛtataddhito hyeṣaḥ, taddhitārthanimittaśca samāsastau ca sati samārthye bhavataḥ | sāmarthyaṃ cānyanirapekṣatve bhavati | sāpekṣāśca dvādaśatvenāṣṭatvādaya iti na dvādaśakapālo 'ṣṭākapālādiśabdābhidhānīyakaṃ labhate | tena svarūpasaṃkīrtanasyāsattvātprarocanamasaṃbaddhataramāpadyeta | na ca dvādaśatvavilakṣaṇo 'ṣṭatvādeḥ karmopayogaḥ saṃbhavati, saṃkhyātvāt | yadyapi cāṣṭatvastutyā dvādaśatvaṃ stūyate na tvaṣṭākapālastutyā dvādaśakapālasya stutiḥ | viśeṣaṇaviśeṣyayoratyantabhedāt | api cāstyeva dvādaśatvasyā ' 'tmīyā stutiḥ ‘rjagatyaivāsmin’ iti | tasmāddvādaśatvena saha vikalpamānā guṇavidhaya evaite 'pi | sarvaṃ cedaṃ vaikalpikānekasaṃkhyāviśiṣṭavaiśvānaravidhānādekamevotpattivākyamiti na balābale viśeṣaḥ | tasmā<pb n="350" break="no"/><hi rend="bold">tsāmarthyamiti</hi> ca pūrvaprakṛtayogyāpekṣatvādvaiśvadevapūrvapakṣātideśaḥ | tadīyaṃ hi sāmarthyamasminsamāmnāye 'sti, na ca taduktaḥ parihāraḥ | tasmādvidhānārthā iti || 17 ||</p>
	      </div> <!-- sūtra !-->
	      <div type="sūtra" n="18">
		<lg>
		  <l>prakṛtāprakṛte ṣāge tathā dravye 'pi vā guṇaḥ |</l>
		<l>dravyaṃ guṇavadevaṃ ca na kathaṃcidvidhīyate ||</l></lg>
		<p>prakṛte tāvadvādaśatvāvarodhānnāṣṭatvādayo vidhīyante | na ca dūrasthe, tadupādānaśabdābhāvāt | na ca karmāntaraṃ kevalāṣṭatvādiguṇakaṃ saṃbhavati | dravyadevatāsaṃyogapratyakṣayāgāśravaṇāt | etena puroḍāśe saṃkhyāvidhistredhā 'pi pratyuktaḥ | tathā 'ṣṭākapālādipuroḍāśavidhānam | na hi dvādaśakapālapurāḍāśāvaruddho yāgaḥ puroḍāśāntaraṃ gṛhṇāti | nāpyananūdite karmaṇi svaśabdenāprakṛte puroḍāśavidhānaṃ phalatatsādhanāsaṃbaddhaṃ kvacidupayujyate | nāpyavyāpārātmakatvāddravyaṃ vidhātuṃ śakyate | ata eva viśvajidādivadapi nādhyāhāreṇa phalaṃ kalpyate |</p>
		<lg>
		  <l>vaiśvānarapadaṃ nāpi yāgāyānnānuṣajyate |</l>
		  <l>vibhaktyantarayogitvānna carte 'smādanarthakam ||</l>
		</lg>
		<p>syādetat | vaiśvānarapadānuṣaṅgādaṣṭākapālādidravyadevatāsaṃbandhavidheryāgāntarasiddhiriti | tannāsti | prathamānteṣu dvitīyāntānanuṣaṅgāt | na ca vibhaktivipariṇāmaḥ | anyathā 'pyupapadyamānatvāt | yadi hyanuṣaṅgavipariṇāmāvantareṇāṣṭatvādiśravaṇamanarthakaṃ syāttataḥ kiṃ vā na kriyeta, tattu stutyarthatvenopapannataratvānnānarthakam | tadā cānuvādatvādvipariṇatavibhaktisaṃbandhe 'pyadoṣaḥ | tasmānna puroḍāśavidhānam | na ca dvādaśakapāle 'ṣṭākapālādayaḥ puroḍāśāḥ svātmabhirvibhaktā vidyante | aṣṭatvādimātraviśeṣadarśanāt | te cāṣṭatvādayo na yāge nāpi puroḍāśe vidhīyanta ityuktam | na cāṣṭatvādīnāṃ dvādaśakapālenaikavākyatā tavopapadyate | nānāvidheyaprayojanavaśenārthaikatvābhāvāt | na ca nānāvidhānāṃ vibhajyamānānāṃ <pb n="351"/>sākāṅkṣatvaṃ vidyate | yadi caikaṃ vākyaṃ bhavettataḥ sarvaviśiṣṭaikabhāvanāvidhānānna vikalpaḥ syāt | aṣṭatvādīnāṃ ca guṇatvānna pratyekaṃ vākyaparisamāptyā pṛthaganuṣṭhānopapattiḥ | na ca saṃkhyānāṃ samuccayaḥ saṃbhavati | saṃkhyāntaropajananena sarvabhāvaprasaṅgāt | saṃkhyāntarānupajananasamuccayastu dvādaśatve 'ṣṭatvādyantarbhāvāt | tathābhūtānāṃ ca dvādaśatvavidhinaiva prāpteranuvādatvāpattiḥ | tenaitairbhinnairvākyaiḥ svatantrā vidhīyanta ityavaśyaṃ bhavatā 'bhyupagantavyam | tataśca dvādaśatvamutpattivākyaśiṣṭamitarāṇi tu vākyāntaraiḥ prakaraṇāpekṣairdurbalāni santi na saṃbandhyante | evaṃ tāvadvaiśvānarayāgo balavattaraguṇāvarodhānnāṣṭatvādīnpratīcchati | api cāṣṭatvādayo 'pi naivātisọdhāste 'pi hi puroḍāśenaikavākyabhūtatvānnaiva vaiśvānarayāgasya prāpnuvanti | tatprakaraṇaṃ bādhitvā na tasya bhaviṣyanti | tathā cātadguṇāḥ kevalapuroḍāśasaṃbandhe prayoge syuranarthakāḥ | <hi rend="bold">na hi taṃ</hi>—puroḍāśaṃ pratyarthavattā 'sti | atha vā kathamatadguṇā ityata āha—<hi rend="bold">na hi taṃ</hi>—yāgamanyāvaruddhaṃ pratyarthavattā 'stīti || 18 ||</p>
	      </div> <!-- sūtra!-->
	      <div type="sūtra" n="19">
		<lg>
		  <l>aṣṭatvādyavidhānatvādvayarthyeyaṃ tatprarocanā || 19 ||</l>
		</lg>
	      </div> <!--sūtra !-->
	      <div type="sūtra" n="20">
		<lg>
		  <l>tasmādavayavadvāraṃ dvādaśatvaṃ prarocyate ||</l>
		</lg>
		<p>yadvidheyamavadhāryate tadeva stotavyaṃ dvādaśatvaṃ cātra vidheyaṃ tasmādyathākathaṃcittadeva stotavyam | tatsāmīpyācca śaknuvantyaṣṭādiśabdāstadekadeśapratītiṃ kartum | ekadeśastutidvāreṇa caikadeśī stuto bhavati | tenaitaduktaṃ bhavati, īdṛśo 'yaṃ dvādaśakapālo mahābhāgo yasmin kriyamāṇe 'ṣṭākapālādayo 'pi saṃbhāvitā bhavanti te cāṣṭatvādayo brahmavarcasādisiddhipraśastāstasmātpraśasto 'yamiti | yattvastyeva dvādaśatvasyānyā stutiriti | naiṣa doṣaḥ | kutaḥ |</p>
		<lg>
		  <l>stuteraparimāṇatvādyāvatī hi pratīyate |</l>
		  <l>tāṃ sarvāmaikarūpyeṇa vidhyuddeśaḥ pratīcchati ||</l>
		</lg>
		<p><pb n="352"/>sarvatra hyalpairbahubhirvā 'kṣaraiḥ stutayo dṛśyante, śrotṛprakārānekatvācca kvacitkāścidarthavatyo bhavanti | yathaiva keṣāṃcidvidhyuddeśamātreṇa pravṛttau sidhyantyāmanyārthā stutirāśrīyate tathaivālpastutyupapanne 'pi kārye mahāstutyāśrayaṇamiti || 20 ||</p>
	      </div> <!-- sūtra !-->
	      <div type="sūtra" n="21">
		<lg>
		  <l>janakatvena pūtāderaṣṭatvādīni kāraṇam |</l>
		  <l>teṣāṃ kārayitṛtvādvā pūtādeḥ kāraṇabhidhā ||</l>
		</lg>
		<p>yaduktaṃ dvādaśatvāvarodhādanarthakamaṣṭatvādividhānaṃ stavanaṃ ceti | tannānarthakam | nityaṃ hi dvādaśakapālatā | yastu guṇaphalāni brahmavarcasādīni prārthayate tasyāṣṭatvādīni dvādaśatvopamardena nivekṣyante | tathā hi—</p>
		<lg>
		  <l>puruṣārthasamāsatteḥ kāmyaṃ nityasya bādhakam |</l>
		  <l>viśeṣataśca sāmānye pūrvaprāpte pravartanāt ||</l>
		</lg>
		<p>puruṣārthasiddhayartho hi sarvaḥ prayāsa iti tatpratyāsannaṃ vastu balīyo bhavati | dūre ca dvādaśatvaṃ puruṣārthasya tatsādhanayāgadravyasaṃskārārthakapālaparicchedāt | aṣṭatvādayastu tadāśritāḥ santaḥ sākṣād brahmavarcasādi sādhayantīti pratyāsatterbalīyāṃso bhavanti | tasmādarthavanta iti | nanu ca—</p>
		<lg>
		  <l>brahmavarcasayogādi phalatvena yadīṣyate |</l>
		  <l>stutyabhāvādvidhiḥ kena vartamānāpadeśinām ||</l>
		</lg>
		<p>tatra kecidāhuḥ |audumbarādhikaraṇapūrvapakṣanyāyenātra pratyavasthānamiti | tanna yuktam | tatraiva dattottaratvāt | ato 'yamabhiprāyaḥ | ‘pūta eva sa tejasvī’ ityādinā phalamucyate | ‘gāyatryaivainam’ ityādistuteḥ prātyātmiko vidhiḥ | ‘yadaṣṭākapāla’ ityādibhiḥ sārthavādakaiḥ pratyekaṃ vihitānāṃ yathāsaṃkhyena pūta evetyādibhiḥ phalasaṃbandhaḥ kriyate || 21 ||</p>
	      </div> <!-- sūtra !-->
	      <div type="sūtra" n="22">
		<lg>
		  <pb n="353"/>
		  <l>vākyāni yāvadarthaṃ syurguṇebhyaḥ phalakalpane |</l>
		  <l>ekopakramasaṃhārādekaṃ cedaṃ pratīyate ||</l>
		</lg>
		<p>putre jāte dvādaśakapālamiti yadevopakrāntaṃ tadevāṣṭatvādīnāmante ‘yaddvādaśakapālo bhavati’ iti ‘yasmiñ jāta etām’ iti copasaṃhriyamāṇaṃ paśyāmaḥ | tāvati ca nāṣṭatvādayaḥ pṛthag bhavituṃ labhante tadekavākyatā ca na stutyā vinopapadyate | arthāntaraparatāyāmānarthakyāt | yadi hi kartṛsaṃbandhīnyetāni bhaveyustatastasya kāraṇāni prayojakāni syuḥ | vaiśvānarasaṃbandhīni tvetāni | tasmādguṇārtho 'nyāsaṃbhavāditi stutyartho vidhīyate | pūta eva sa ityevamādīnāṃ ca tacchabdayuktānāṃ yasmiñ jāta ityanenāpekṣitatvānna pūrvaiḥ saha phalatvena saṃbandhaḥ | na cātrānupayogo yena balādāṃcchidya nīyeran | na cāṣṭatvādibrahmavarcasādīnāmebhirvibhāgena saṃbandhaḥ | yatra tu vibhāgo ‘gāyatryaivainam’ ityādau tatra stutitvamabhyupagatameva | ato yā nāma pūta ityevamādīnāṃ phalakalpanā sā yāgameva prati nāṣṭatvādīn | prathamopanipāte tu yāgasyāpi stutireva | evaṃ kāmakārarahitatvena phalavidhyasarūpatvāt | etaireva stūyamāne yadaṣṭākapāla ityādīnāmupapa<pb n="354" break="no"/>ttyarthatā | tasmānna guṇavidhaya iti siddham || 22 ||</p>
	      </div> <!-- sūtra !-->
	      <trailer>iti vaiśvānareṣṭyadhikaraṇam || 11 ||</trailer>
	    </div> <!-- adhikaraṇa !-->
	    <div type="adhikaraṇa" n="12">
	      <head type="toc">tatsiddhipeṭikā</head>
	      <div type="sūtra" n="23">
		<p><hi rend="bold">tatsiddhiḥ</hi> | arthavādaprasaṅgāttadupakāriguṇavādāvidhitallakṣaṇaṃ tatra noktamidānīmabhidhīyate | nanu ca tatraiva ‘rūpātprāyād’<note><p>tatsiddhītyārabhya, iti guṇāśrayā ityantasyaikasūtratve 'pi bhāṣye pratyekaṃ prathamāntasūtropanyāso vyāravyāsaukaryārtha iti na virudhyate |</p></note> ‘dūrabhūyastvāt’<note type="reference"><ref cRef="MīSū:1.2.1">jai. sū. (1-2-1)</ref></note> iti nimittaṃ kathitam | satyaṃ kathitam, na tu lakṣaṇatvena | kathaṃ tarhi, iha siddhaṃ tatrodāhṛtārthavādalakṣyaviṣayavyavahārārthaṃ nītam | atra tu sarvagauṇavṛttīnāṃ lakṣaṇamucyate | nanu ca sahacaraṇasthānādīnyanyānyapyakṣapādaprabhṛtibhirgauṇanimittānyuktāni | loke ca dṛśyate yaṣṭīḥ praveśaya, mañcāḥ krośanti, aśvasahastreṇāmuko rājā jita iti | tānyupasaṃhartavyāni | liṅgasamavāyenaivopasaṃhṛtānīti ke cit | chatrisamavetetarapratyayavaddhi yaṣṭisahacaritādipratyayo bhavati | atha vā gauṇyā vṛtteriha nimittamabhidhīyate na lakṣaṇāyāḥ | kiṃ cānayorbhedo 'pyasti | bāḍhamasti | kutaḥ—</p>
		<lg>
		  <l>abhidheyāvinābhūte pravṛttirlakṣaṇeṣyate |</l>
		  <l>lakṣyamāṇaguṇairyogādvṛtteriṣṭā tu gauṇatā ||</l>
		</lg>
		<p>tatra yathaivā ' 'kṛtivacanaḥ śabdastatsahacaritāṃ vyaktiṃ lakṣayati tathaiva yaṣṭimañcāśvādayastatsaṃbaddhapuruṣalakṣaṇārthā bhavanti | agnirmāṇavaka iti tu nāgnitvāvinābhāvena māṇavakaḥ pratīyate | kiṃ tarhi—</p>
		<lg>
		  <l>vahnitvalakṣitādarthādyatpaiṅgalyādi gamyate |</l>
		  <l>tena māṇavake buddhiḥ sādṛśyādupajāyate ||</l>
		</lg>
		<p>sarvatra ca tatsiddhikarādāviyameva prastaraprabhṛtau yajamānādiśabdānāṃ vṛttiriti ta udāhṛtāḥ | atrāpi ca sāmānādhikaraṇyādekatarasya nāmadheyatvaṃ, nimittābhāvādanekaśaktikalpanābhayācca tadanupapattyā kāryalakṣaṇādvāraṃ prayojanavattaratvena guṇavidhitvaṃ, aśaktervā tadasaṃbhavādarthavādatvamiti traya eva pakṣāḥ | tatra guṇavidhivādī manyate | na kā<pb n="355" break="no"/>citprastarayajamānayoritaretarasamabhivyāhāreṇa stutiḥ pratīyate | na ca stotumapi paraśabdaḥ paratra vartate | na ca pravṛttinimittamasti | na ca pravṛttasya prayojanamanyatkāryalakṣaṇātaḥ | tasmāt ‘yo hotā so 'dhvaryuḥ’ ityādivadanyataraḥ kāryalakṣaṇārthaḥ | tatrāpi ‘mukhyaṃ vā pūrvacodanāt’<note type="reference"><ref cRef="MīSū:12.2.8">jai. sū. (12-2-8)</ref></note> iti yajamānaśabdaḥ svārthavṛttaḥ prastaraśabdaḥ strugdhāraṇādikāryalakṣaṇārtha iti guṇavidhiḥ | atrocyate—</p>
		<lg>
		  <l>na tāvatkāryayogitvamekasyāpyupapadyate |</l>
		  <l>virodhādyajamānasya prastarāderacodanā ||</l>
		</lg>
		<p>ekakapālavat ‘sūtravākena prastaraṃ praharati’ iti yajamāne prahriyamāṇe sarvatantravilopaprasaṅgaḥ | tasmādekavākyagatottarasādanasarvahomavidhistutyarthaḥ saṃvādaḥ | kathaṃ punaḥ para<pb n="356" break="no"/>śabdasya paratra sāmānādhikaraṇyam | <note><p>kimarthaṃ ceti praśrottarabhāṣyaṃ vidhyarthavādacintopakrameṇa saṃvādasya stutyarthatvāvasāyādayuktamiva mattvā stutiprakārapraśnaviṣayatayā vyācaṣṭe—kimākāretyādinā |</p></note>kimākārā vā stutiriti | yajamāno hi sarvāmyarhitastadaṃśatvādbarhiṣa upari prastaraḥ sādayitavyaḥ | svargatvena saṃstute cā ' 'havanīye
		sakalo yajamāna āropito bhavatyekakapālenākhaṇḍiteneti stutiḥ | guṇācca śabdavṛttiḥ | <hi rend="bold">kathamaguṇavacana iti</hi>—vācakatvamabhyupetaṃ manvānasya praśnaḥ | siddhāntastu, <note><p>ajahatsvārthā hati. na jahāti śabdaḥ svamarthaṃ yāsu vṛttiṣviti vigrahaḥ | idaṃ ca ‘sarva evaite gauṇāḥ’ ityādibhāṣyasya, prasiddhārthaparityāgenāprasiddhaguṇavācitvarūpaparoktagauṇīlakṣaṇanirākaraṇaparasya vyākhyānārthaṃ veditavyam |</p></note>ajahatsvārthāḥ sarvāḥ śabdapravṛttayaḥ pūrvaśaktyanusārasaṃbhave śaktyantarakalpane pramāṇābhāvāt | saṃbhaviṣyati cātra siṃhatvāvagatavyaktyupasthāpitaprasahyakāritvādyanekadharmapratyayāddevadattapratyaya iti pūrvaiva śaktirnimittamiti na saṃśayahetutvena vyavahārocchedakāraṇaṃ prasiddhahānāprasiddhakalpanamāśrayaṇīyam | <note><p>yadaparaṃ, samudāyavācinaḥ padasya lakṣaṇayaikadeśavṛttitvarūpaparoktalakṣaṇadūṣaṇārthaṃ, ‘na ca sarve guṇasamudāyavacanaḥ’ iti bhāṣyaṃ tadvayākhyāṃtumārabhate—anyeṣāṃ tvityādinā |</p></note>anyeṣāṃ tu darśanaṃ sarva eva hi siṃhādiśabdā jātiguṇakriyāsamudāyavācinaḥ samastārthāsaṃbhave devadattādiṣu katipayaguṇakriyāyogādupacaryanta iti | tatrābhidhīyate—</p>
		<lg>
		  <l>samudāyārthavācitve naikadeśe bhavedgatiḥ |</l>
		  <l>śataśabdānna pañcāśanmukhyarūpeṇa gamyate ||</l>
		</lg>
		<p>bhavati tu jātimātre dṛṣṭe sarvakriyāguṇapratyastamaye 'pi prayogaḥ | pratyayaśca mukhyātma naiva na devadattādiṣviva siṃhaśabdādupacaritaḥ | sāmānyavācitā cā ' 'kṛtyadhikaraṇasiddhā <pb n="357"/>bādhyate | kriyāguṇānāṃ cā ' 'nantyānna śakyaḥ prativyakti saṃbandho 'nubhavitum |</p>
		<lg>
		  <l>ekasyāmeva ca vyaktau bālyādiṣu guṇakriyāḥ |</l>
		  <l>anyāścānyāśca śakyante nābhidhātumasaṃgateḥ ||</l>
		</lg>
		<p>na cāsāmānyāt sāmānyaṃ śakyate kalpayituṃ jātyantare 'pi kvacitkāsāṃcitsadbhāvāt |</p>
		<lg>
		  <l>tatra siṃhatvamevā ' 'sāṃ vyavacchedakaraṃ bhavet |</l>
		  <l>taccānabhihitaṃ naivamuktaṃ cennānyavācitā ||</l>
		</lg>
		<p>na hyanabhihitaṃ siṃhatvaṃ guṇakriyāṇāṃ vyavacchedakaraṃ bhavati | apratīteḥ | abhihitaṃ cettu pratyayādevāśeṣaguṇakriyāvagamādabhidhānaśaktyanavasāya iti samudāyavācināmekadeśeṣu na gauṇatvasaṃbhavaḥ | <note><p>adhyāropitārthavṛttitvarūpaparoktalakṣaṇadūṣaṇārthamanyadbhāṣyaṃ, ‘nacāsati siṃha’ iti, tadvayākhyāsyati—kaścitpunarityādinā |</p></note>kaścitpunarāha-samāropitatadbhāvo gauṇa iti | tasyaitanmatam | na kathaṃcana paraśabdastayā jātyā svanibandhanabhūtayā vinā 'tyantānabhidheyakriyāguṇamātradvāreṇānyatra vartitumarhati | na ca siṃhaśabdenāpravartamānena siṃho devadatta iti sāmānādhikaraṇyaprayogo ghaṭate | kathaṃ tarhi—</p>
		<lg>
		  <l>artheṣvarthāntarātmānamadhyāropyopapāditam |</l>
		  <l>vācyamāsādya śabdānāṃ svayameva pravartanam ||</l>
		</lg>
		<p>siṃhādisadṛśakriyāguṇadarśanena hi devadattādayaḥ sāmastyaparikalpanayā sārūpyamāpadyante | tataśca svārtha eva śabdaḥ prayujyate | na caitāvatā mukhyaprasaṅgo 'rthasya, adhyāropitatvāt | yatra tu sa evārtho na samāropyate tatra mukhya ityadoṣaḥ | tatredamucyate | naitat, kalpanāyā aśakyatvāt | tathā hi—</p>
		<lg>
		  <l>asaṃkīrṇasvabhāvaṃ sadvastuvastvaṃntarātmanā |</l>
		  <l>āropyate 'bhidhānārthaṃ kathaṃ na bhrāntivarjitaiḥ ||</l>
		</lg>
		<p><pb n="358"/>yadā tāvadbhrāntyā mṛgatṛṣṇāyāṃ toyamadhyāropya śabdaṃ prayuṅkte, tadobhayormukhyārthādhyavasānarūpeṇe toyapratīterbhrāntimukhyatvam | athāpi vaktā vivekī sannitaravañcanārthaṃ prayuṅkte, śrotā ca na viviṅkte, tadā 'pyekasya vivekenādhyāropābhāvāditarasyāntyādhyavasānānnaikamapi prati gauṇatvopapattiḥ | yadā tu dvāvapyabhrāntau tadobhayoḥ sādṛśyādinimittāntarṇītavatyarthādhyavasānādāropābhāvaḥ | tathā hi—</p>
		<lg>
		  <l>dvāvapi pratipadyete siṃhapuṃsorviviktatām |</l>
		  <l>nādhyāropayituṃ śaktistenaikasyāpi vidyate ||</l>
		</lg>
		<p>yathaiva hyasadṛśānāmarthānāṃ tiktamadhurādīnāṃ na kathaṃcidapi pratītyabhāvātparamparādhyāropaṇamevaṃ sadṛśānāmapi vivekajñānaṃ nopapadyate | na hyarthādhyavasānādanyādṛśaṃ nāma jñānaṃ vyavahārāṅgaṃ bhavatīti | kiṃ ca—</p>
		<lg>
		  <l>śabda eva yadā tāvadanimitto na vartate |</l>
		  <l>buddhidurlalitā tatra bhavennirviṣayā katham ||</l>
		</lg>
		<p>na cārtharahitā buddhirātmākāramātramanubhavantī jāyata ityuktaṃ śūnyavāde<note type="reference"><ref cRef="MīSū:1.1.4">(a. 1 pā. 1 sū. 4) atratyavṛttikāramatānuvāde bhāṣya iti śeṣaḥ |</ref></note> | api ca—</p>
		<lg>
		  <l>pūrvānubhūta evārthaḥ smaryate prathamaṃ padāt |</l>
		  <l>tena mukhye pratīte 'rthe kvādhyāropo bhaviṣyati ||</l>
		</lg>
		<p>sarvathā tāvadayaṃ gauṇamukhyavibhāgaḥ śrotṝṇāmarthaviśeṣāvadhāraṇe vyāpriyate | te ca padavelāyāmanadhyāropitasvārthavṛttyeva siṃhādipadamadhyavasāya devadattādipadasāmānādhikaraṇyānyathānupapattyā gauṇatāṃ kalpayanti | tatra caiṣāṃ svayamanāropyaiva siṃhatvaṃ tatsādṛśyādipratītirbhavati | sā ca kiṃ śabdādathārthādityanvicchatāmanvayavyatirekābhyāmākṛtyadhikaraṇanyāyenārthāditi niścayo jāyate | katham—</p>
		<lg>
		  <l>siṃhaśabde hyanukte 'pi siṃhārthātsadṛśe matiḥ |</l>
		  <l>jāyate na tvabuddhe 'rthe siṃhaśabde śrute 'pi naḥ ||</l>
		</lg>
		<p>yadā ca śrotṝṇāṃ svayamadhyāropābhāvastadā vaktaryapi naivaiṣāmevaṃ kalpanā bhavati, yathā nūnamanena siṃhatvamadhyāropitamiti | kathaṃ tarhi siṃhatvāvinābhūtānekakriyāguṇasamudāyo 'nena vivakṣitaḥ, yatnagauravabhayānna svairabhidhānairbravīti | na cāsya samastasya kiṃ cidekaṃ vācakaṃ padamasti tenāvinābhāvitayā kathaṃ nu siṃhatvāttatpratītirbhavediti tattāvadabhidhīyate | yataḥ sthitayā śabdaśaktyā puṃsāṃ vyavahāro na tadvaśena śaktyantaropajana iti | kiṃca—</p>
		<lg>
		  <l>yadyadhyāsena vaktṝṇāṃ gauṇī vṛttiḥ prakalpate |</l>
		  <l>vede sā na kathaṃcitsyādadhyāropayiturvinā ||</l>
		</lg> 
		<p><pb n="359"/><note><p>paraparikalpitānāṃ gauṇīvṛttilakṣaṇānāṃ vedāprāmāṇyāpratipādakatve 'pi nāsmadabhimatasyeti niṣkṛṣṭaṃ lakṣaṇamāha—tasmādityādinā | tasmāt—guṇayoganimittāyāḥ śabdapravṛttergauṇatveneṣṭatvāt | guṇānāṃ svaśakyasiṃhādivṛttidharmāṇāṃ, devadattādirūpārthāntare, pravṛttiḥ—yogaḥ, prayojanaṃ—śabdapravṛttau nimittaṃ yasya śabdasya sa gauṇa ityarthaḥ | tattvaṃ tu, svasamānajātīyadharmavattvādhyāropitatvānyatarasaṃbandhena svaṃśakyavṛttidharmavattvaṃ gauṇīlakṣaṇaṃ vijñeyam |</p></note>tasmādguṇapravṛttiprayojano gauṇa ityeva lakṣaṇaṃ nyāyyaṃ nānyathā | nanvevaṃ sati khapu-
		ṣpādīnāṃ svārthāvinābhūtaguṇābhāvādgauṇaprayogābhāvaprasaṅgaḥ, sāṃkhyādikalpitapradhānādiniṣedhe ca bauddhādervinā 'dhyāropeṇa prayogāsaṃbhavo 'nabhyupagate hi pratiṣedhānarthakyamabhyupagate tadvirodhaḥ syādadhyāropitaniṣedhe tvadoṣa iti | atrābhidhīyate | tavaivāyaṃ doṣaḥ | kutaḥ—</p>
		<lg>
		  <l>adhyasyate khapuṣpatvamasatkathamavastuni |</l>
		  <l>prajñātaguṇasattākamadhyāropyeta vā na vā ||</l>
		</lg>
		<p>yattāvatkhapuṣpasthānīya ātmā, khapuṣpaṃ bhavatsiddhānta ityādiprayogaḥ | tatra kataratkhapuṣpamanyattvayā siṃhatvavadavadhāritaṃ yadadhyāropyeta | tena khapuṣpasvarūpameva tāvadadhyāropātmakamabhyupagantavyaṃ na caitasya loke gauṇatvapratītirmukhyārthāntarābhāvāt | prathamapratītatvāddhi khapuṣpādisvarūpaṃ na mukhyatvādapaiti | kathamasato mukhyatvamiti cet, tulyamidaṃ gauṇatve 'pi | yatra tvadhyāropyate sa gauṇaḥ, na yo 'dhyāropyate | khapuṣpaṃ vā ' 'ropyamāṇaṃ viṣayāntarābhāvātsvayamevādhyāropyate vā | tatraitatsyāt | vidyamānaghaṭādirūpaṃ tatrādhyāropyate na gauṇatvamiti | tadayuktaṃ, khapuṣpādau sadrūpapratyayānutpādāt | avaśyaṃ hi yādṛksaṃbandhakāle 'rtho 'nubhūtastādṛguttarakālaṃ grahītavyam | na ca śaśaviṣāṇādyarthaḥ sadrupeṇānubhūtapūrvaḥ, na cārthāntarasadrūpagrahaṇena khapuṣpādeḥ saṃbandho gṛhyate yayostadavayavayorarthasaṃbandho 'nubhūtastayornaiva gauṇatvaṃ mukhyātmanā 'vabodhāt | kathaṃ tarhi śaśaviṣāṇaṃ nāstītyucyate yadi tatsadrūpeṇa na pratītapūrvam | sadrūpratītasya vā kathamatyantapratiṣedhopapattiḥ | paśya—</p>
		<lg>
		  <l>anyatra jñātasadbhāvaḥ padārtho 'nyatra vāryate |</l>
		  <l>na tvekatraiva sadrūpamasadrūpaṃ ca gamyate ||</l>
		</lg>
		<p>tenaivādhyāropyata iti cet, na | adhyāropyasyāpyevameva pradeśāntarasadbhāvādhīnatvāt | na cānyasadbhāvenānyasyādhyāropaḥ sidhyati, asaṃbandhāt | kathamūṣarasadbhāvena toyarūpādhyāropa iti cet | pradeśāntare toyasadbhāvapratītervaiṣamyam | kathaṃ tarhi śaśaviṣāṇaṃ nāstīti prayogaḥ | pūrveṇaivābhāve 'vagate nāstiśabdo 'nuvādaka iti kecit | <pb n="360"/>atha vā sāmānyena prāgabhāvādiṣu nāstiśabdaḥ pravartamānaḥ śaśaviṣāṇaśabdena viśeṣyate na śaśaviṣāṇamavyabhicārāttenetyadoṣaḥ | atha vā yenāvayavārthau gṛhītau samāsācca rājapuruṣādivatsāmānyato dṛṣṭena ṣaṣṭhyarthasmṛtiḥ prasaktā, na ca kadācicchaśaḥ śṛṅgarahitatvenāvadhāritapūrvastasyaitatsaṃsargānusaṃdhānaṃ vāryate | atha vā vinaiva samāsena śaśamadhikaraṇatvena nirdiśya viṣāṇaṃ ca gavādigataṃ vinaidhyāropeṇānayoḥ saṃbandho nāstīti kathite tenaivānūbhūtasaṃbandhasya śaśaviṣāṇaśabdastamevābhāvaṃ gamayiṣyati | atha vā śaśamūrdhavartināṃ pṛthivyavayavānāmuparyupari cīyamānānāṃ dṛḍhadīrghasaṃniveśarūpeṇa pariṇatānāṃ nīcairvṛttākāreṇa yadavasthānaṃ sau 'sya vākyasyādhyāsamantareṇoktaviṣayaḥ saṃbhavatītyavirodhaḥ | tathā cā ' 'ha—</p>
		<lg><l>yāṃ niṣedhāḥ kriyāmāhurna yātītyevamādayaḥ |</l>
		<l>tiṣṭhatītyādibhiḥ saiva vasturūpā pratīyate ||</l></lg>
		<p>tena labdhamukhyārthānāṃ śaśaviṣāṇādīnāmanyatrāpi <note><p>sadrūpatvena yā prasiddhistato 'nyena prakāreṇa—asadrūpatvenāvasthānaṃ yasyetyartha: |</p></note>prasiddhayanyathāsthāyinyarthe siddho gauṇaprayogaḥ | tava tu mukhyābhāvāt dūrībhūto gauṇaḥ | yadi ca svārtha eva gauṇatā tato 'rthāntareṇaiva vṛtteratyantābhāvaḥ syāt | na hyagniśabdo māṇavake gauṇībhūtastadadvāreṇa punaranyatra gauṇatāṃ pratipadyate tathā ca vakṣyati ‘na pratinidhau samatvāt’<note type="reference"><ref cRef="MīSū:6.3.14">jai. sū. 6-3-14) |</ref></note> iti | ye 'pi pradhānatvādīnāṃ pratiṣedhāste 'pi nādhyāropanimittāḥ | kiṃ tarhi—</p>
		<lg>
		  <l>paramāṇuśarīrādikāraṇātmādivādibhiḥ |</l>
		  <l>tato 'nyādṛk pradhānātmarūpaṃ nāstīti varṇyate ||</l>
		</lg>
		<p>pradhānādiśabdā jagatkāraṇādiviṣayāstatraiva bauddhādibhiḥ paramāṇvādyātmakakāraṇābhyupagamāt | śarīrasaṃtānādyātmakakalpanācca tadvayatiriktakāraṇādiniṣedhaḥ kriyate, para<pb n="361" break="no"/>māṇuśarīrādiṣveva pradhānātmādiśabdavṛttiriti yāvat | tasmātsvārthābhidhānenaiva gauṇatvamityaduṣṭam | ataśca yajamānaḥ pratītaḥ svārthasiddhikaratvaṃ lakṣayati, prastaraikakapālāvapi ca pāramparyeṇa yajamānārthasiddhiṃ kuruta iti kāryāpattestacchabdena stūyete | etena jātisārūpyādīni vyākhyātāni |</p>
		<p><hi rend="bold">jātiḥ</hi> | tatrā ' 'gneyādiśabdānāṃ brāhmaṇādiṣu mukhyatvameva yena kenacitsaṃbandhena taddhitotpādāt | devatāsaṃbandha eva vā 'sti na hi yadeva tyajyate tasyaiva kevalaṃ devatāsaṃbandhaḥ tyakturapi tenaiva saṃbandhena saiva devatā bhavati | yathā ca vakṣyati ‘bhavati puruṣasyāpi yaṣṭuḥ sā devatā’<note type="reference"><ref cRef="MīSū:5.4.3.19">( a. 5 pā. 4 a. 6 sū. 19 ) ityatra bhāṣyakāra iti śeṣaḥ |</ref></note> iti | tasmādanudāharaṇatvam | ato yatrāgnirvai brāhmaṇa ityādiprayogāstadudāhartavyam | agnirhi pratīto mukhaprabhavatvasāmānyena brāhmaṇādīnupasthāpa<pb n="362" break="no"/>yati | jātiriti cātra janmopādānaṃ vivakṣitaṃ, yadyapi ca tathā vastu nāsti tathā 'pyarthavādāntare tathoktatvādiha tacchabdanimittatā pratipatsyate |</p>
		<p><hi rend="bold">sārūpyam</hi> | nanu sarvatraiva sārūpyanimittaṃ gauṇatvam | satyamevam | iha tu cakṣurgrāhyaśabdavivakṣayā pṛthagupādānam | cākṣuṣaṃ hi yūpasyordhvatvamañjananimittaṃ ca tejasvitvaṃ taddvāreṇa yajamānādityaśabdābhyāṃ stūyate | yajamānasya hi paśudhāraṇe viniyuktasya nikhātasya ca svapadārthakaraṇavirodhaḥ | sahasraraśmestvaśakyameva yūpakāryamādhātum | yadi ca kaścinnāstikyāddāhapratikṛtimupādadyāttasyāpi gauṇatāpattirvidhiviṣayā syāttadvaraṃ stutāveva tadāśrayaṇamityavidhitvaṃ syāt |</p>
		<p><hi rend="bold">praṃśasā</hi> | nanu sarvatra praśaṃsānimittatvaṃ guṇavādasyoktam | satyaṃ, phalamanyatra guṇavādasya praśaṃsā | atra tu guṇasārūpyādivatpravṛttinimittam | kathamiti cet—</p>
		<lg>
		  <l>gavāśvādigatāṃ pūrvamupādāya praśastatām |</l>
		  <l>tadabhāvo 'nyapaśvādau nañsamāsena kathyate ||</l>
		</lg>
		<p>na tāvanmahiṣādīnāṃ paśutvasvarūpābhāvaḥ śakyate vaktuṃ, pratyakṣavirodhāt | kāryapratiṣedhaḥ kalpyeta, tadapi tatra tatra vacanavihitatvānna śakyameva | na ca vikalpo, vaiṣamyāt | kalpyo hyatra vidhiritaratra kḷptaḥ stutyā vā 'rthavattvānnāgatyā tadāśrayaṇam | tulyaśca <pb n="363"/>mukhyārthatyāgaḥ, ‘paśavo goaśvā’ iti ca punarupādānamanarthakam | na ca paśutvaikārthasamavāyinaḥ kriyāguṇāḥ śakyāḥ pravivektum | atha gavāśvasamavāyino viśeṣāḥ pratiṣidhyeran, evamapi mandaṃ phalam | anyaśabdenaiva ca tāvānarthaḥ siddha ityanarthakam | avaśyaṃ cottarapadena pratiṣedhye 'rthe prathamamupāttena tatrānuvartitavyaṃ, viṣayarahitapratiṣedhāsaṃbhavāt | na ca praśastatvādanyadupādīyamānamupayujyate |śaknuvanti ca gavāśvādisaṃbandhāttadgataṃ prāśastyaṃ gamayitum | yadyapyapraśastatvamapi śaknuvanti tathā 'pi prakramāpekṣayā tadihānākāṅkṣitamiti prāśastyameva niṣidhyate | tatpratiṣedhamātramapi ca naivaupayikamiti taddvāreṇānyeṣāṃ praśastataratvaṃ kathyate | etaduktaṃ bhavati | gavāśvādīnapekṣya naivānyasya prāśastyaṃ vidyata ityevamanyagatapraśaṃsānimittaḥ pratiṣedhaḥ | sā ceha prathamataramāśritetyananyaprayojanatayā paścādavagamyate | anyatra punaruttarakālamevaiṣā bhavantī nimittatvenocyate |</p>
		<p><hi rend="bold">bhūmā</hi> | yadi ‘sṛṣṭīrupadadhāti’ ityākhyātapratyayabalādvidhirāśrīyate tatra na jātyā dharmaviśeṣeṇa vā kāścidiṣṭakāḥ sṛṣṭayo nāmānyābhyo vilakṣaṇā vijñāyante, yā evaṃvidhaliṅgairmantrairupadhīyante tā eva sṛṣṭayaḥ, tatropadhānamātramuddiśyaṃ mantreṣu vidhīyamāneṣu sakalaprāpteḥ pratyakṣavacanāviniyuktaliṅgaprakaraṇaviniyojyamantrānarthakyaprasaṅgaḥ | tasmātprakaraṇapāṭhādeva sarvatra mantreṣu prāpteṣvekadeśānuvādaḥ sṛṣṭyabhidhānanimittārthavādārthaḥ | atra codayanti | cayanacodanayaivopadhānasya prāptatvālliṅgaprakaraṇānumitayā ca śrutyā mantraprāpteḥ pradeśānta<pb n="364" break="no"/>rasthārthavādānupapattirekavākyādhīnatvādarthavādapravṛtteḥ | tathā ca prathanārthavāde vyākhyātam | na cānyo guṇaḥ śrūyate yadarthatā kalpyeta tatra parisaṃkhyārthataiva prāpnoti | tataśca tadavasthamānarthakyamiti vācyaṃ punaḥśrutiprayojanam | tatra kecidāhuḥ | upadhānamevātra vidhīyate tanmāhātmyapradarśanārthaṃ ca mantragrahaṇam | itthamidaṃ praśastaṃ yadevaṃrūpairmantraiḥ kriyata iti | cayanenārthagṛhītamupadhānamiti cenna | saṃhatasthāpanenāpi cayanopapatteḥ | nanvaivaṃ saṃhatānāmevopadhānaṃ syāt | na | tasyeṣṭakāḥ pratyupādīyamānasya pratipradhānāvṛttinyāyasiddheḥ | api ca—</p>
		<lg>
		  <l>prāpnuvantyapi vaktavyā punarevaṃvidhā kriyā |</l>
		  <l>ādhvaryavasamākhyānaṃ tathā hi pratipadyate ||</l>
		</lg>
		<p>tataścādhvaryukartṛkatvaṃ ca labhyate | arthagṛhītāyāṃ tvaniyamaḥ syāt | na cāvaśyamupadhāna eva sarve mantrā viniyujyeran | aviśiṣṭasāmarthyā hi kecid grahaṇādyapi kuryuḥ | api ca—</p>
		<lg>
		  <l>pratyakṣabrāhmaṇoktānāṃ madhyamā citirāśrayaḥ |</l>
		  <l>tadarthamapi saṃbandhaḥ kāryo mantropadhānayoḥ ||</l>
		</lg>
		<p>ye tvaupānuvākyākāṇḍādhīnāsteṣāṃ vākyādṛte saṃbandha eva nāstītyarthavadeva vacanam | na cāvaśyamanena sūtreṇārthavādatvaṃ pratipādyate talliṅgāttalliṅgeṣu bhūyastvanimittaśabdapravṛttimātrakathanādato nātīva sṛṣṭināmavidhānamādartavyam |</p>
		<p>bhāṣyakāreṇa tu vidhau lakṣaṇāṃ pariharatā 'nuvādatvamāśritam | ‘ekayā stuvate’ iti hyanuvākādyasyaivāsṛṣṭiliṅgatvādātmaparityāgenetaralakṣaṇārthatā syāt, tallakṣayitvā ca punarātmā 'pi pratipādanīya ityatigauravam, upadhānastutyarthatvena punaranuvādatvādaduṣṭā lakṣaṇā |</p>
		<p><hi rend="bold">liṅgasamavāyaḥ</hi> | sṛṣṭivadeva prāṇabhṛdādiṣu codyaparihārāvalpaireva liṅgairbhūyasāmanevaṃ<pb n="365" break="no"/>liṅgānāṃ lakṣaṇamityudāharaṇabhedaḥ svārthāparityāgāccobhayatra lakṣaṇasyāpi grahaṇamupādīyamānatvāditi |</p>
		<p>āha ca—</p>
		<lg>
		  <l>yatra lakṣaṇamuddiśya lakṣye kāryaṃ niyujyate |</l>
		  <l>tanmātragrahaṇaṃ tasminnupādāne dvayorapi || 23 ||</l>
		</lg>
	      </div> <!-- sūtra !-->
	      <trailer>iti tatsiddhipeṭikā || 12 ||</trailer>
	    </div> <!-- adhikaraṇa !-->
	    <div type="adhikaraṇa" n="13">
	      <head type="toc">aktādhikaraṇam</head>
	      <div type="sūtra" n="24">
		<lg>
		  <l>vidhistutyoḥ sadā vṛttiḥ samānaviṣayeṣyate |</l>
		  <l>tasmādekatra saṃdigdhamitareṇāvadhāryate ||</l>
		</lg>
		<p>kiṃ punaratra saṃdehakāraṇaṃ, vidhau sāmānyagrahaṇamiti kecit | tadayuktam | tatra tāvanmātranirṇayāt | syādetat | kathaṃ nirviśeṣaṃ sāmānyaṃ saṃbhavatīti, ghṛtavaditi vadāmaḥ | tatrāpi ca navapurāṇagavyamāhiṣādisaṃdehastadavasthaḥ | tena yathā 'tra ghṛtamātranirṇayādasaṃdeho viśeṣānabhidhāne 'pi sarvaiḥ kāryasiddhirevamihāpi snehanasamarthadravyamātragrahaṇādasaṃdehaḥ | tasmādarthavāde ghṛtaśravaṇātsaṃśaya ityapare | tathā 'pi na yuktaḥ, viśeṣapratipattyā nirṇītatvāt | na hi gaurānīyatāṃ śukla ityatra kaiścitsaṃdihyate | viṣama upanyāsaḥ |</p>
		<p><pb n="366"/>katham—</p>
		<lg>
		  <l>vidhau yadi viśeṣaḥ syātsaṃdehaḥ kasya vā bhavet |</l>
		  <l>stutisthe tvitarasyāṃpi tulyaivaiṣā vicāraṇā ||</l>
		</lg>
		<p>yadi hyevaṃ bhavet ‘aktāḥ śarkarā upadadhāti’ ghṛteneti | tato naiva kiṃcidvicāryeta | atha tvañjanavākyavadihāpyevaṃ śrūyeta gāmānaya śuklaḥ praśasta iti tato 'styeva saṃdehakāraṇamityetadapyudāharaṇameva syāt | ato 'nyatra sāmānyamanyatra ca viśeṣa ityetasmātsaṃdehaḥ | kecicca saṃśayadarśanādeva vidhistutyorvākyāntaratvamācakṣate |</p>
		<lg>
		  <l>yadi hyekaṃ bhavedvākyaṃ viśeṣe tatsamāpyate |</l>
		  <l>viśeṣāvagamāttatra na saṃdehaḥ prasajyate ||</l>
		</lg>
		<p>vākyabhede punarekaṃ sāmānye parisamāptamanyadviśeṣaparamiti yuktaḥ saṃdehaḥ | yattu ‘vidhinā tvekavākyatvāt’<note type="reference"><ref cRef="MīSū:1.2.1">jai. sū. ( 1-2-1 )</ref></note> iti tadaṅgapradhānavākyānāmiva paścātsaṃbandhasadbhāvābhiprāyeṇa | tathā hi—</p>
		<lg>
		  <l>svārthabodhe samāptānāmaṅgāṅigatvādyapekṣayā |</l>
		  <l>vākyānāmekavākyatvaṃ punaḥ saṃhatya jāyate ||</l>
		</lg>
		<p>na tvetadyuktamiva, ye hi padasaṃghātāḥ karmaupayikeṣvartheṣu paryavasyanti teṣāṃ nānāvākyatvaṃ yuktam | na tvarthavādānāmekavākyatvātprākprayojanalābha iti prathamamevaikavākyatā | durlabhataraśca saṃdehaḥ syādanyonyanirapekṣayoḥ sāmānyaviśeṣayoritaratretaratra ca paryavasānāt | yadeva hi yatropāttaṃ tadeva tatrāsaṃdigdhaṃ gṛhyate sāmānyasamāptaścātra vidhiḥ paścādviśeṣaḥ syāt | mantravarṇavaditi cet, evamapi <note type="reference"><ref cRef="MīSū:6.8.10.30">( a. 6 pā. 8 a. 10 sū. 30 )</ref></note>tadadhikaraṇaviṣayatvātpaunaruktyaprasaṅgaḥ | tasmādekavākyatāyāmevopakramopasaṃhārayoḥ sāmānyaviśeṣaviṣayatvena vipratipatteravaśyaṃbhāvyekagocaratvācca kimadhīnā kasya pravṛttiriti jāyate saṃdehaḥ | kasya sāmañjasyamiti—yacchrutivṛttaṃ tatsamañjasaṃ na lakṣaṇāvṛttam | tatra ca—</p>
		<lg>
		  <l>stutīnāṃ vidhyadhīnatvādanuvādācca lakṣaṇā |</l>
		  <l>mukhyatvāttu vidhernāsāvavirodhācca kalpyate ||</l>
		</lg>
		<p><pb n="367"/>vidhīyamānaṃ hi stotavyaṃ na tu stutyaṃ vidheyamaprāptārthaśca vidhiriti na śrautārthāt pracyavate | yadyapi tāvadarthavādopakramatvaṃ bhavettataḥ prathamajñānānurodhena kadācidvidhirvaśīkriyeta vidhyupakramaṃ tvidaṃ ‘aktāḥ śarkarāḥ’ iti | tasmānnirdiṣṭasāmānye yadyarthavādo na tādarthyaṃ pratipadyate tato 'narthako bhavatītyaśaktaḥ svatantrībhavituṃ, vinā 'pi cārthavādena vidhyuddeśaḥ samarthatvānna yuktastadvaśyaḥ kartum, arthavādastvagatitvādvidhivaśena vartate viśeṣaśca sāmānyamavyabhicārācchaknoti lakṣayituṃ, na sāmānyaṃ vyabhicārādviśeṣaṃ tasmādghṛtaśabdaḥ snehamātralakṣaṇārthaḥ |</p>
		<lg>
		  <l>kāmaṃ vā so 'rthavādo 'stu sāmānyastho ghṛte vidhiḥ |</l>
		  <l>vinā stutyā vidhānaṃ tu snehadravyāntare bhavet ||</l>
		</lg>
		<p>yathā aindreṇāpi mantreṇa somo gṛhyamāṇo na kevalaṃ tadartho bhaviṣyatyanyadevatyasyāmantragrahaṇopapatterevamanarthavādakaṃ tailavasayorvidhānaṃ, yatraiva cāṃśe stutirdṛśyate tatra vidhyuddeśasya prarocanāśaktirapagacchati, anyatra tvavihataśaktinā vidhānamiti sarvasnehagrahaṇam | ucyate—</p>
		<lg>
		  <l>samāpyate vidhiḥ kaścitkadācinnāprarocitaḥ |</l>
		  <l>ghṛte prarocanāṃ dṛṣṭavā vidhistatrānumīyate ||</l>
		</lg>
		<p>yadyapi tāvadvidhiprakrame tailavasayorapyupādānaṃ, tathā 'pi prarocanāto vidhirghṛte dṛśyate netarayorityanupādātavye kalpayitavyā ca tadviṣayā vidheḥ prarocanāśaktiḥ kḷptā ca ghṛte | tasyāṃ ca satyāṃ kālpanikī vākyaṃ bhinatti ghṛte ca kḷptāṃ gṛhṇannitaratra ca kalpayan vairūpyeṇāpi vidhirbhidyeta | tasmādvidhyuddeśo 'pi tailādibhyo 'panīyate | yadyapi ca sāmānyaśabdaḥ syāttathā 'pi na kaścidviśeṣaḥ | tatra sāmānyānyathānupapattyā yatra kvacanānuśrute viśeṣe 'pekṣite vākyaśeṣād ghṛta eva pratyayo bhavati, ghṛte ca śabdārthe yadi śrutyanurodhenātyantāśrutatailādityāgaḥ kriyate kiṃ virudhyate saṃdehamātraṃ hi tatra bādhitaṃ na tu pramāṇaṃ kiṃcit | kriyāmātrameva ceha coditaṃ dravyaṃ tatra na yāvatkiṃcit dravyamā<pb n="368" break="no"/>kṣipyeta yadi kaścidapi śrutileśo na syāt | ghṛtārthavādadarśanāttvavaśyakartavyāyāmaśrutadravyavidhikalpanāyāṃ nānyatra pramāṇamastītyaṅgīkṛtya ghṛtāñjanavidhirgamyate | tatra bhrāntyutpannatailādyākāṅkṣā nirmūlatvādbādhyamānā na duṣyetetyavirodhaḥ, tailādigrahaṇe ca lakṣaṇātrayaṃ syāt | kriyayā dravadravyeṇa ca viśeṣo ghṛtaśabdena ca sāmānyaṃ lakṣayitavyam | tasmādghṛtagrahaṇaṃ pramāṇamiti siddham | <note><p>asminnadhikaraṇe vṛttyantarodāhṛtamantravarṇopekṣaṇe bhāṣyakṛto 'bhiprāyamāha—vṛtyantare tviti | bhinnavākyatayā 'vagatapramāṇabhāvānāṃ mantrāṇāmapyatraiva saṃdigdhārthanirṇāyakatve vyavasthāpite ṣaṣṭhāntye paśucchāgādhikaraṇe nirṇeyārthābhāvena tadadhikaraṇamanarthakamāpadyeteti bhāvaḥ |</p></note>vṛttyantare tvatraiva mantravarṇo 'pyudātdṛtaḥ | tatra tu ghṛtena kiṃ kariṣyata iti vaktavyam || 24 ||</p>
	      </div> <!-- sūtra !-->
	      <trailer>ityaktādhikaraṇam || 13 ||</trailer>
	    </div> <!-- adhikaraṇa !-->
	    <div type="adhikaraṇa" n="14">
	      <head type="toc">sāmarthyādhikaraṇam</head>
	      <div type="sūtra" n="25">
		<lg>
		  <l>atha yatreti saṃdigdhe vākyaśeṣo na vidyate |</l>
		  <l>tatra sāmarthyasiddhena vidhyaṃśenaiva nirṇayaḥ ||</l>
		</lg>
		<p>devatāprasādābhayaprārthanādau saṃhatahastasaṃyogamātramañjaliḥ, ‘nāñjalinā vāri pibet’ ityādau vyākośaḥ | saktuhomacodanāyāṃ śabdātsaṃdehe satyasati cā ' 'kośasya vākyaśeṣe 'nyathānupapatterevā ' 'kośāśrayaṇam | nanvanenaiva nyāyena yathā śaknuyāditi vākyaśeṣādandhādīnāmājyāvekṣaṇādirahitaḥ karmādhikāraḥ syāt | na | asaṃdehāt, saṃdigdhanirṇayārthāttvevaṃ kalpanā bhavati | na cādhikāre saṃdehaḥ samastadharmopetaṃ yathā śaknuyāttathā kuryāditi vākyaśeṣāt | santi ca tādṛśasya kartāraścakṣuṣmadādaya iti na prayogacodanānyathānupapattiḥ | yatra tu yāvajjīvacodanādāvevaṃ bhaviṣyati tatra śaktikṛtāṅgatyāge 'pi <pb n="369"/> satyavaiguṇyaṃ pradhānasya coditamityāśrayiṣyāmaha eva | tasmādyāvadeva labdhātmako vidhistāvadyat kalpate tadvaidikaṃ, siddhe tu tatkalpanaṃ pauruṣeyatvādapramāṇaṃ sāmarthyādhīnatvādvākyaśeṣasiddheḥ | āha ca—</p>
		<lg>
		  <l>yathaiva pāṭhaḥ pratipattyupāyastathaiva sāmarthyamapi śrutīnām |</l>
		  <l>tenaiva caitā na samāmananti sahasrabhāgāstu samāmaneyuḥ ||</l>
		</lg>
		<lg>
		  <l>iti kṛtabahumārgaṃ mantravidhyarthavādaiḥ smṛtiparikhamudāraṃ vedaśālopagūḍham |</l>
		  <l>anabhibhavasamarthaṃ dharmadurgaṃ praviśya pravibhajati samastāmarthacintāmidānīm || 25 ||</l>
		</lg>
	      </div> <!-- sūtra !-->
	      <trailer>iti sāmarthyādhikaraṇam || 14 ||</trailer>
	    </div> <!-- adhikaraṇa !-->
	    <trailer>iti śrībhaṭṭakumārilaviracite mīmāṃsabhāṣyavyākhyāne tantravārtike prathamasyādhyāyasya caturthaḥ pādaḥ |</trailer>
	  </div> <!-- pāda !-->
	  <trailer>samāptaḥ prathamādhyāyaḥ ||</trailer>
	</div> <!-- adhyāya !-->
	<div type="adhyāya" n="2">
	  <div type="pāda" n="1">
	    <div type="adhikaraṇa" n="1">
	      <head type="toc">bhāvārthādhikaraṇam</head>
	      <div type="sūtra" n="1">
		<p><pb n="370"/>saṃbandhaṃ tāvallakṣaṇadvayasya karoti tatra <hi rend="bold">prathame 'dhyāye pramāṇalakṣaṇaṃ vṛtta</hi>mityuktam | tatkutaḥ, naiva hi prathame 'dhyāye sūtrakāreṇa kiṃ cana lakṣaṇena pramāṇādeḥ svarūpamupavarṇitam | tannāma lakṣaṇamucyate yena tadvyatiriktebhyastasya svarūpaṃ vyāvṛttākāraṃ nirūpyate | na ceha pramāṇādīnāṃ lakṣaṇamuktam | anumānādīni tāvannaiva sūtritāni | pratyakṣamapi dharmaṃ pratyanimittatvenopanyastaṃ na lakṣyatveneti vyākhyātam | na ca śabdo 'pi kaściddharmapramāṇabhūto lakṣitaḥ, asminnevādhikaraṇe tasya lakṣyamāṇatvāt | yadapi ca vṛttikāreṇa sarveṣāṃ lakṣaṇaṃ pradarśitaṃ na tadadhyāyārthatvenopasaṃhartuṃ yuktam | sūtrādhyāyārthānupasaṃhārāt | kathaṃ ca samastalakṣaṇārthavyatirikta evārthe sūtrāṇi kṣīyeran | api ca vṛttikāreṇa yo 'pyuktaḥ ṣaṭkaḥ pratyakṣapūrvako 'parīkṣyatayā so 'pi naiva lakṣaṇagocaraḥ, lokaprasiddhārthāni hi tānyaparīkṣyatvenoktāni na prathamādhyāyaviṣayatvenopasaṃhāramarhanti | tasmādyatprathamādhyāye vṛttaṃ tadālocyaitadbhāpyaṃ neyam | tatra pramāṇalakṣaṇaṃ tāvaccodanālakṣaṇāśrayaṇasya, vidhyāditattvanirṇītiḥ pramāṇenaiva sthitā | samasto hi prathamaḥ pādaścodanāsūtraparikaraḥ | tatra ca dharmasya codanālakṣaṇatvamuktam | ato 'vadhāritārthalakṣaṇaśabdasāhacaryātpramāṇaśabdaḥ pratipādyata ityevaṃ vyutpādya dharmaviṣaya eva vyākhyeyaḥ | satyapi prameyamātravācitve, asminśāstre jijñāsyatvena dharmaḥ prameyaḥ prakrānta iti sa eva gṛhyate | atha vā karaṇameva pramāṇaṃ tasyaiva lakṣaṇamuktam | yadyapi ca sarvapramāṇānāṃ tannoktaṃ tathā 'pi dharmapramāṇasya codanātvaṃ lakṣaṇamityetāvataivoktaṃ manyate | na cāvaśyaṃ sarvātmanaiva lakṣite lakṣaṇatvam | viśeṣarūpāṇāmānantyena sarvalakṣaṇābhāvaprasaṅgāt | api cautpattikasūtreṇa viśeṣo 'pyukta eva yenā ' 'gamaviśeṣo gamyate | atha vopanyastasya codanātmakasya pramāṇasya lakṣaṇaṃ prāmāṇyakāraṇamityupasaṃhāraḥ | tathā yadyapi vidheridaṃ rūpamidamarthavādasyedaṃ mantrasyetyevaṃ noktaṃ tathā 'pi dharmaṃ pratyupayogābhidhānāttatvaṃ nirṇītam | avasarābhāvāttu tatsvarūpaṃ na nirdiṣṭam | śrutimūlatvaṃ vijñānasya smṛtiprāmāṇye tattvam | nāmadheyasya codanāntargatatvātpramāṇatvam | saṃdigdhārthanirṇaye vāvayaśeṣasāmarthyayoḥ prāmāṇya<pb n="371" break="no"/>mityevaṃ samastamadhyāyaṃ pramāṇalakṣaṇamācakṣate | tanna prasmartavyamiti | avismṛtaprāmāṇyo hi bhedādipratipādanam <note type="reference"><ref cRef="MīSū:2.2.2.2">( a. 2 pā. 2 a. 2 sū. 2 ) |</ref></note><hi rend="bold">aviśeṣādanarthakaṃ hi syāt iti</hi> kriyamāṇaṃ sahate | anyathā hyanarthakaṃ nāmetyeva pratyavatiṣṭheta | nanu pradhānāpradhānacintā tṛtīyacaturthayorviṣayaḥ kathamatropanyasyate | ke cidāhuḥ | iha dravyakarmaṇoruttaratra tu karmaṇāmeva guṇapradhānatvavicārādapaunaruktyamiti | tadayuktam | <note type="reference"><ref cRef="MīSū:3.1.3.3">( a. 3 pā. 1 a. 3 sū. 3 ) |</ref></note>‘dravyaguṇasaṃskāreṣu’ ityatra sarvābhidhānāt | tenaivaṃ vācyam—</p>
		<lg>
		  <l>lakṣaṇārtho 'tra tattvena bhedaḥ śabdetarādibhiḥ |</l>
		  <l>tamanvapūrvabhedo 'pi prādhānyaṃ tatprasiddhaye ||</l>
		</lg>
		<p>karmabhedastāvadautsargiko lakṣaṇārthastadapavādatvenābhedaḥ | tadanuniṣpādinau tvapūrvabhedābhedau | tatra pratikarmabhedamapūrvabhedaprasaktau tṛtīyasiddhaḥ pradhānāpradhānavicāraḥ punarapavādatvenā ' 'rapsyate | satyapyavahantyādīnāṃ śabdāntarādibhirbhede karmākāṅkṣitadṛṣṭaprayojanaparyavasānānna kriyājanyāpūrvāntarotpattiḥ | yattu niyamāpūrvaṃ tatkriyākṛtaṃ na bhavatīti na tayā vyapadiśyate | tena yatraiva dravyādīni prati kriyāṇāṃ pradhānatvaṃ tatraiva tadbhedanimittāpūrvabhedasiddhiḥ | asya ca vivekārthaṃ yadguṇapradhānalakṣaṇaṃ vakṣyate tadapavādārthaṃ dharmamātre tu ‘stutaśastrayoḥ’ iti cādhikaraṇadvayaṃ<note><p>dvyantaritaṃ tryantaritaṃ cādhikaraṇadvayamityarthaḥ |</p></note> prastoṣyate | tataścā ' 'khyātadvaividhye vicārite prasaṅgāttṛtīyaṃ prakāramabhidhāyakatvaṃ pratipādayituṃ mantraprastāvaḥ, tallakṣaṇādīni tu prasaktānuprasaktena yāvatpādasamāpti | tataḥ śabdāntarābhyāsābhyāṃ bhedamuktvā paurṇamāsyadhikaraṇenābhyāsāpavādaḥ kariṣyate samudāyānuvādatvāt | tatastadapavādārthamupāṃśuyājāghārāgnihotrapaśusomādhikaraṇāni | tataḥ saṃkhyāsaṃjñāguṇairbhedaḥ | tāvacca guṇagato vicāro yāvatprakaraṇāntarādhikaraṇam | tatastannyāyānuvṛttirāśākhāntarādhikaraṇāt | tatra ca ṣaṭkātiriktabhedakāraṇavyudāsaḥ saṃjñābhyāsaguṇaprakriyāṇāṃ cā ' 'śaṅkānivṛttirityetāvān bhedalakṣaṇārthaḥ | eṣa eva cārtho 'vaśyaṃ vaktavyoṅgāṅgitvādyavadhāraṇārtham | na cānyasyedānīmavasaro 'stītyamevādhyāyasaṃbandhaḥ | kutaḥ—</p>
		<lg>
		  <l>śeṣaśeṣyādayaḥ sarve karmabhedanibandhanāḥ |</l>
		  <l>kārye jñāte 'dhikāraḥ syādupadeśe 'tideśadhīḥ ||</l>
		</lg>
		<p><pb n="372"/>prāktāvatpramāṇalakṣaṇādvedārthavicārātmakatvānna kasyacidbhedalakṣaṇādeḥ prastāva ityuttarakālamārambhaḥ | tatrāpi śeṣaśeṣitvaṃ prayojakāprayojakatvaṃ kramaśca bhinnānāṃ bhavatīti na bhedalakṣaṇātprāgārabhyate | tathā 'dhikāraḥ karmasvarūpe 'vadhārite tadyogyatayā śakyo nirūpayitumiti pañcāpi lakṣaṇāni pratīkṣate | tathottaraḥ ṣaṭko 'tideśaviṣayatvādupadeśajñānādhīnasiddhiḥ samastaḥ samastaṃ pūrvaṣaṭkamapekṣate | tataśca pariśeṣasiddho 'yaṃ bhedalakṣaṇasya saṃbandha ityatrā ' 'rabhyate | <hi rend="bold">ṣaḍvidhaḥ karmabheda</hi> iti—sādhanabhedopacārāt | vakṣyamāṇasūtrakramānurodhānnāmadheyaṃ saṃkhyānantaraṃ paṭhitavyaṃ sadanādarādante paṭhitam | itikaraṇo hetvarthaḥ | ṣaḍvidhaḥ karmabheda etaiḥ kāraṇairiti yāvat | atha vā karaṇe bhedaśabdaṃ vyutpādya |sāmānādhikaraṇyenaiva śabdāntarādīni vyākhyeyāni | saṃjñāśabdāntarayoḥ saṃkhyāguṇayoścāpaunaruktyaṃ svasthāne vakṣyāmaḥ | sarvadā caiṣāṃ bhinnaviṣayatvānna śrutyādivadbalābalacintā bhaviṣyatīti tadbhedapratipādanamātraṃ tātparyeṇa | anyadupodghātaprasaktānuprasaktyādinā | tatra—</p>
		<lg>
		  <l>cintāṃ prakṛtasiddhyarthāmupodghātaṃ pracakṣate |</l>
		  <l>prasaktānuprasaktādi prastutādupajāyate ||</l>
		</lg>
		<p>yathedamevādhikaraṇaṃ prakṛtānuniṣpādyapūrvabhedānusārasiddhyarthamupodghātatvena bhaviṣyati katarasmātpadātphalena saṃbadhyamānādapūrvabhedābhedāvanugantavyāviti | yadā niravayavau vākyavākyārthau syātāṃ tataḥ kiṃ pratipadaṃ dharma ityādirasaṃbaddha eva vicāraḥ syādata āha॔ <hi rend="bold">vākye ca padānāmarthā</hi> iti | atrāpi codyate</p>
		<lg>
		  <l>codanālakṣaṇatvena vākyārtho 'vasthito yadā |</l>
		  <l>dharmaḥ pratipadaṃ vācyaḥ kathamāśaṅkyate tadā ||</l>
		</lg>
		<p>yadi hi dharmasvarūpamabhidhīyeta tataḥ <hi rend="bold">kiṃ padena padeno</hi>cyata iti vicāro yujyate <pb n="373"/>lākṣaṇike tvayuktaḥ || taducyate—</p>
		<lg>
		  <l>dharmatvaṃ phalasaṃbandhātpadārthasyaiva yujyate |</l>
		  <l>tatkimekasya sarveṣāmiti yuktā vicāraṇā ||</l>
		</lg>
		<p>na cātra yo dharmaḥ sa kiṃ padena padenocyata ityevaṃ vicāryate kiṃ tarhi yaḥ padena padenocyate sa kiṃ phalasaṃbandhottarakālaṃ vākyārthātmanā gamyamāno dharmo bhavati, athetarapadārthānugṛhīta ekaḥ padārtha iti | tathā ca sarvairekasya dharmatvaṃ pratipāditaṃ bhavati | sākṣātphalasādhanamātrasya dharmatvābhyupagamāt | na tu sarveṣāmekaḥ kaścidartho 'sti yaḥ sarvaireka ityevamāśrīyeta | yacca phalapadena saha saṃbadhyate tasyārthaṃ dharmamapūrvasādhanaṃ ca manyante | tena kiṃ sarvāṇi padāni phalena saṃbadhyante kiṃ vaikamiti vicāraḥ | kiṃ prāptaṃ, <hi rend="bold">pratipadamiti</hi> | kutaḥ—</p>
		<lg>
		  <l>aikarūpyeṇa saṃbandhaḥ pradhānena ca sidhyati |</l>
		  <l>tasmātphalapadenaiva sarvaṃ saṃbadhyate padam ||</l>
		</lg>
		<p>yadi hi viśeṣo gamyetedaṃ phalasaṃbandhayogyamidaṃ neti tataḥ kiṃcideva saṃbadhyeta, anavagamyamāne tu sarvāṇi padāni phalenaiva saṃbadhyante | yadi caikaṃ phalasaṃbandhītarāṇi ca tatsaṃbandhīnīti kalpyate tato vājapeyādhikara<note type="reference"><ref cRef="MīSū:1.4.adhi.5">( a. 1 pā. 4 a. 5 ) |</ref></note>ṇanyāyenaikasya phalaṃ pratyupādānavidhānaguṇabhāvāditarattu pratyuddeśānuvādaprādhānyādvairūpyanimittavākyabhedaprasaṅgaḥ | sarveṣāṃ tu phalaṃ pratyupādīyamānānāmaikarūpyāttantrasaṃbandhopapattiḥ | sarvaśca satisaṃbhave guṇamatilaṅdhya pradhānenaiva nityaṃ saṃbadhyate | tasmātsarveṣāṃ phalasaṃbandhāddharmatvaṃ, tatra tu kiṃ satrivatpratyekaṃ kṛtsnaṃ phalaṃ sādhayanti, atha darśapūrṇamāsavatsaṃhatya, tathā kiṃ vikalpena samuccayena vetyādi yatheṣṭaṃ kalpanīyam | tatra phalabhūmagarīyastvādekaśabdopādānābhāvātsatrivatpratyekaṃ sādhanaśaktyavagamātsarvebhyaḥ pṛthakphalamiti pakṣaḥ | atha vā 'ruṇādinyāyenaikavākyopādānātsaṃhatānāṃ phalam | atha vaikanirākāṅkṣatvānna tadānīmevetarasaṃbandhopapattistasmādvikalpa iti | atrābhidhīyate—</p>
		<lg>
		  <l>phalena yasya saṃbandhastato 'pūrvaṃ prakalpyate ||</l>
		</lg>
		<lg>
		  <l>tadalpatvopapattau ca na yuktā bahukalpanā ||</l>
		</lg>
		<p><pb n="374"/>yadi hi phalasaṃbandhamātraparyavasāyyeva vākyaṃ bhavettataḥ kadā cidapi sarvāṇi phalena saṃbadhyeran | iha tu tāvanmātreṇāsiddherapūrvamanyatkalpayitavyaṃ taccānupapattipramāṇakaṃ, tatraikāpūrvakalpanayopapanne nādṛṣṭāntarakalpanāpramāṇamasti | yo hyanekānyapūrvāṇi kalpayati kalpayatyasāvekaṃ, taccetkalpitamarthavattvādvākyasya kṣīṇānyathānupapattirnāpūrvāntarasya pramāṇaṃ<note><p>anena ca adṛṣṭānumānasya prasaṅgo yasyāṃ kalpanāyāṃ sā 'lpīyasī bhaviṣyatīti bhāṣyārthaḥ sūcitaḥ |</p></note>  bhavati | tasmādekameva phalasaṃbandhi tasmāccāpūrvamitaratphalavadupakārītyadhyavasīyate | na cātra virodho bhaviṣyati nāmadheyatvena parihārāt | agatyā vā ‘daśāpavitreṇa grahaṃ saṃmārṣṭi’ itivanmatvarthalakṣaṇāśrayaṇāt, arthākṣiptasādhyāṃśadvāreṇa vā dhātvarthairātmīyakaraṇagrahaṇasiddheḥ | evaṃ sthite kataradekaṃ saṃbadhyatāmiti sarvathā 'nekādṛṣṭakalpanāparihārādaniyamaprāptāvucyate—</p>
		<lg>
		  <l>pradhānaṃ phalasaṃbandhi tatsaṃbandhyaṅgamiṣyate |</l>
		  <l>pradhānāṅgatvamekasya na caikatrāvakalpate ||</l>
		</lg>
		<p>na hyekasminvākye tadeva kadā citphalasaṃbandhātpradhānaṃ kadā citphalavadupakārādaṅgaṃ yujyate niyatarūpatvādaṅgāṅgibhāvasya | tasmānniyogenaivā ' 'khyātapadānnāmapadādvā 'pūrvapratītiḥ | <hi rend="bold">kaḥ punarbhāvaḥ ke vā bhāvaśabdā</hi> iti | yāvantaḥ phalasaṃbaddheṣu vākyeṣvākhyātaśabdā yajatijuhotītyevamādayasteṣu pratyayārthaprādhānyātkartari ca lakārotpatteryāgādiviśiṣṭakartrabhidhānaṃ, kathaṃ cidvā viparyayātkartṛviśiṣṭayāgādyabhidhānaṃ manvānasya praśnaḥ | <note><p>kaḥ punarbhāva ityanenaiva bhāṣyeṇa bhāvanākṣepadvārā tadvāciśabdākṣepasiddheḥ ke punarbhāvaśabdā iti punarākṣepo 'yukta iti matvā tadabhiprāyamāha॔satyāmapītyādinā | ayamāśayaḥ | yadikaścidbhāvotpannalyuḍādipratyāntadhātuvācyasya bhāvatvābhyupagamenārthaparyanuyogaṃ pariharettaṃ prati śyenena yajetetyādyetadadhikaraṇaviṣayabhūteṣu vākyeṣu tādṛgbhāvaśabdābhāvādanya eva bhāvo bhāvaśabdāścābhibhatā iti pratyuttarasūcanāyobhayapraśna iti | na kevalaṃ bhāva evālaukikaḥ kiṃ tu bhāvaśabdā apītyapiśabdārtho jñeyaḥ |</p></note>satyāmapi caikaparyanuyogenobhayaparyanuyogasiddhau yo 'yaṃ yajanamijyā yāga ityādyudāhṛtyaiva bhāvārthatāṃ bravīti tannūnaṃ ke 'pyalaukikā bhāvaśabdā apītyubhayapraśnaḥ | siddhāntavādī tu bhavaterṇijantāt <note type="reference"><ref cRef="Aṣṭā:3.3.56">pā. sū. ( 3-3-56 ) |</ref></note>‘erac’ ityacpratyaye kṛte bhāvanāvācinaṃ bhāvaśabdaṃ vyutpādyā ' 'khyātasya cānvayavyatirekābhyāṃ tatparatvaṃ kartrabhidhānapratiṣedhaṃ cābhipretyodāharati—<hi rend="bold">yajati dadātī</hi><pb n="375" break="no"/>ti | paraḥ punarbhavaterṇijantādanyena naiṣo 'rtho 'bhidhīyate, na cā ' 'khyātapratyayasyātra vyāpāro, dhātvantarārthatvāt | kāmaṃ tulyajātīyatvena dhātavo brūyuste 'pi tu yāgādivacanatvādasamarthā iti matvā ' 'ha—<hi rend="bold">nanuyāgadānahomaśabdā</hi> iti | atrocyate—</p>
		<lg>
		  <l>yāgadānādyanusyūto bhāvanātmā 'vagabhyate |</l>
		  <l>nityamākhyātaśabdebhyastasmādbhāvārthateṣyate ||</l>
		</lg>
		<p>yāvānevahyananyalabhyo 'rthaḥ śabdādnamyate sa sarvaḥ śabdārthaḥ | sarvatra cā ' 'khyāte dhātvarthaśca tadanuraktā ca bhāvanā vijñāyate | tasmādbhāvārthatvavyapadeśaḥ | tadvyatiriktāstu dravyaguṇaśabdā vijñāyanta eveti na pṛṣṭāḥ | tatra dravyādiśabdānāṃ niṣpannārthābhidhāyināṃ karaṇārthatvayogyatvātprāpnoti phalasaṃgatiḥ | sarvatra hi phalaṃ sādhyatvātsiddharūpaṃ sādhanamapekṣate na sādhyāntaraṃ, nāmārthaśca siddhatvāttadapekṣāpūraṇamartho nā ' 'khyātārthaḥ svayameva tāvatsādhyatvāt | tasmāddravyādibhiḥ phalamiti prāpte <note><p>anena pratipadādhikaraṇapūrvottarapakṣayossūtratvamuktaṃ bhavati |</p></note>sūtreṇottaraṃ dīyate—</p>
		<lg>
		  <l>bhāvārthaḥ karmaśabdā ye tebhyo 'pūrvakriyāgatiḥ |</l>
		  <l>taiḥ kuryādyajinā svargameṣa hyartho vidhīte ||</l>
		</lg>
		<p><pb n="376"/>phalasaṃbandho heturapūrvapratipatteḥ | saṃbandhaścā ' 'kāṅkṣāpūrvakaḥ | sā ca bhāvaśabdebhyaḥ prasarpantī dṛśyate na dravyaguṇaśabdebhyaḥ | tasmādākhyātebhyo 'pūrvabhāvanā gamyate | tatra ca dhātvarthasya karaṇatvapratipattiḥ pratyāsatteḥ | atastenaiva phalakaraṇabhūtenānyathānupapattyā 'pūrvaṃ bhāvyata ityavadhāryate | kathaṃ punaryajyādīnpṛthakṛtya kevalapratyayavācya eva bhāvanārtho labhyate bhāvayediti | kutaḥ—</p>
		<lg>
		  <l>abhidadhyuḥ svaśaktyā hi vidhimātraṃ liṅādayaḥ |</l>
		  <l>ṇyantasya bhavaterarthaḥ kenāṃśenābhidhīyate ||</l>
		</lg>
		<p>na ca dhātvantarārthaṃ yajyādayaḥ pratipādayanti | svārthamātravyāpṛtatvāt | ataḥ śabdarahitamevedamāropyate bhāvayediti | kiṃ ca |</p>
		<lg>
		  <l>śabdāntarasya yo 'pyarthaḥ paryāyairabhidhīyate |</l>
		  <l>na sa tenaiva sahitastasminnarthe prayujyate ||</l>
		</lg>
		<p>tadyathā pikamānayetyukte yo nāmārthaṃ na pratipadyate tasmai kokilaśabdameva kevalaṃ prayuñjate na kokilaḥ pika iti, tathā 'tra yadyākhyātasya karotirṇyanto vā bhavatiḥ paryāyaḥ tatastadarthakathane tanmātrameva prayoktavyaṃ nā ' 'khyatapratyayo 'pi, na hi tadānīṃ vivicya jñāyate kenāṃśena kriyā pratyāyyata iti | atra tu bhāvayetkuryāditi vā punarapi liṅ prayujyata eva | ataśca yo 'naina yajateḥ pareṇārthaḥ pratipādito 'sau bhāvayaterapi pareṇa tenaivetyadhikāvāpa eva bhāvayatiḥ | tasmādavaidika iti | atrābhidhīyate | sarvatraiva tāvat—</p>
		<lg>
		  <l>siddhakartṛkriyāvācinyākhyātapratyaye sati |</l>
		  <l>sāmānādhikaraṇyena karotyartho 'vagamyate ||</l>
		</lg>
		<p>iha kebhyaściddhātubhyaḥ parā tiṅvibhaktiruccāryamāṇā kartrātmalābhamātrameva vyāpāraṃ pratipādayati yathā 'stibhavatividyatibhyaḥ | aparebhyastu siddhe kartaryanyātmalābhaviṣayavyāpārapratītiḥ | yathā yajati dadāti pacati gacchatīti | dravyameva ca viśiṣṭaśaktyupetaṃ pracalitā<pb n="377" break="no"/>tmatattvaṃ viprakīrṇasvabhāvaṃ pūrvāparībhūtaṃ prathamāvasthātaḥ pracyutaṃ parāmavasthāmaprāptaṃ vyāpāraśabdavācyaṃ bhavati | tatra kadācitkartaivaivamavasthaḥ pratīyate, kadācitsiddhe kartaryanyaḥ | tadyadā karturevaiṣā 'vasthā bhavati tadā 'sau svayamevānyasmādātmalābhamapekṣamāṇaḥ paraniṣpattāvavyāpriyamāṇatvānna karotiśabdavācyatāṃ pratipadyate | yadā tu labdhātmako 'nyatra vyāpriyate tadā karotītyevamapadiśyate | tathā ca kiṃ karoti paṭhati gacchatīti sāmānyaviśeṣarūpeṇa sāmānādhikaraṇyaprayogo dṛśyate, na tu kiṃ karoti bhavatyasti veti prayujyate | tasmāllabdhātmakakartṛvyāpāravacanāni karotyarthavantyākhyātāni | tatra ca kriyamāṇena kenacidavaśyaṃ bhavitavyam | kutaḥ—</p>
		<lg>
		  <l>karotiḥ kriyamāṇena na kaścitkarmaṇā vinā |</l>
		  <l>bhavatyarthasya kartā ca karoteḥ karma jāyate ||</l>
		</lg>
		<p>karoternityaṃ sakarmakatvādyāvatkriyamāṇaṃ na labhyate na tāvadarthaḥ paryavasyati | sarvakārakāṇāṃ cāvāntarakriyāsu kartṛtvaṃ pratipadyamānānāṃ pradhānakriyāsu karmādivibhāgo jāyate | pratikriyaṃ yogyatābhedādavāntarākriyāvaicitryaṃ bhavati | tatrānvayavyatirekābhyāmidamavagataṃ bhavatikriyāyāḥ kartā karoteḥ karma saṃpadyata iti | tathā hi—</p>
		<lg>
		  <l>nityaṃ na bhavanaṃ yasya yasya vā nityabhūtatā |</l>
		  <l>na tasya kriyamāṇatvaṃ khapuṣpākāśayoriva ||</l>
		</lg>
		<p>ya eva hi pravṛttabhavanaḥ saṃbhāvitabhavano vā 'nyena prayujyate sa eva kriyamāṇatvenāvadhāryate nānyaḥ | tathā ca na kaścitkhapuṣpamākāśaṃ vā kurvannupalabhyate | yatrāpi pādau kurvityādiṣu niṣpannānāṃ karmatvaprayogo dṛśyate tatrāpyaniṣpannasaṃskārādivivakṣayā pādādiśabdaprayogādavyabhicāraḥ | satyapi ca karoteranekārthatve sarvatra gandhanāvakṣepaṇādau kiṃcidanutpannotpādanasāmānyamavagamyate | atha vā yadā 'syotpādanābhidhāyitvaṃ tadaiva viśiṣṭākhyātasāmānādhikaraṇyaṃ dṛṣṭamiti tadgatasyotpādyamānameva karma bhavatītyupapannam | tena bhavatikriyā tāvallabdhā | tataśca—</p>
		<lg>
		  <l>karotyarthasya yaḥ kartā bhavituḥ sa prayojakaḥ |</l>
		</lg>
		<lg>
		  <l>bhavitā tamapekṣyātha prayojyatvaṃ prapadyate |</l>
		</lg>
		<p>bhavatikarotyoḥ śaktibhedādviklidipacatyoriva niyataṃ prayojyaprayojakavyāpāravacanatvam | tatra ca kadācidabhidhīyamānakarmaśaktyā ' 'kṣiptaprayojyavyāpāro<note><p>ghaṭaṃ karotītyādau dvitīyābhihitayā karmākhyayā, śakyā, ākṣiptaḥ prayojyasya ghaṭasya, bhavanākhyo vyāpāro yasya dhātorityarthaḥ | karotimātraprayoge kathamākṣepa ityāśaṅkāyāmāha॔svayameveti | ghaṭo bhavatītyādau prathamābhihitakartṛśaktyākṣiptaḥ prayojyavyāpāro yasminnityarthaḥ | tathā ca prayojyaprayojakavyāpārayoranyataravācidhātuṣvitarapratītirākṣepeṇaiveti na tasminnapi śabdavyāpārakalpanāvasara iti bhāvaḥ |</p></note> vā svayamevā ' 'kṣi<pb n="378" break="no"/>ptaprayojyavyāpāro vā kevalaṃ prayojakavyāpāra eva vivakṣyate kaṭaṃ karoti, odanaṃ pacatīti | kadācidākṣiptaprayojakavyāpāraṃ prayojyavyāpāramātraṃ, ghaṭo bhavati, viklidyanti taṇḍulā iti | kadācidubhau bhinnau samuccitya prayogaḥ, karoti kaṭaṃ devadattaḥ sa ca bhavati | kadācidupasarjanībhūtaprayojakavyāpāraḥ prayojyavyāpāraḥ kriyate devadatteneti svayameveti vā prayoge | kadācitpunaḥ samānapadaikadeśopāttopasarjanībhūtaprayojyakriyaḥ prayojakavyāpāro vivakṣyate tadā ca karotipacatyostādātmyenāśakteraprayogādbhūviklidyośca kevalaprayojyakriyāniṣṭhatvānna sākṣātpravartituṃ śaktirastīti vācakatvena dyotakatvena vā ṇijaparaḥ prayujyate bhāvayati vikledayatīti ca | tathā cā ' 'ha—</p>
		<lg>
		  <l>prayojyakartṛkaikāntavyāpārapratipādakāḥ |</l>
		  <l>ṇyantā eva prayujyante tatprayojakakarmasu ||</l>
		</lg>
		<p>na ca teṣāmaṇyantānāmaśaktirityanyeṣāmaśaktyā bhavitavyam | anyeṣāṃ vā śaktirityeṣāmapi tadvadbhavitavyam | kutaḥ—</p>
		<lg>
		  <l>śaktayaḥ sarvabhāvānāṃ nānuyojyāḥ svabhāvataḥ |</l>
		  <l>tena nānā vadantyarthānprakṛtipratyayādayaḥ ||</l>
		</lg>
		<p>evaṃ karotyarthadvāreṇa sarvākhyāteṣu bhāvayatyarthaḥ siddhaḥ |</p>
		<lg>
		  <l>tena bhūtiṣu kartṛtvaṃ pratipannasya vastunaḥ |</l>
		  <l>prayojakakriyāmāhurbhāvanāṃ bhāvanāvidaḥ ||</l>
		</lg>
		<p>yattūktaṃ na vidhitvavyatiriktaṃ liṅādayo 'rthaṃ vadantīti | tadayuktam | kutaḥ—</p>
		<lg>
		  <l>abhidhābhāvanāmāhuranyāmeva liṅādayaḥ |</l>
		  <l>arthātmabhāvanā tvanyā sarvākhyāteṣu gamyate ||</l>
		</lg>
		<p>yadā hi sarvākhyātānuvartinī karotidhātuvācyā puruṣavyāpārarūpā bhāvanā 'vagatā bhavati tadā tadviśeṣāḥ sāmānyākhyātavyatiriktaśabdaviśeṣavācyā vidhipratiṣedhabhūtabhaviṣyadvartamānādayaḥ pratīyante | tathā ca sarvatra sāmānyataḥ karotyartho 'vagamyate, kiṃ karoti pacati, kimakārṣīdapākṣīt, kiṃ kariṣyati pakṣyati, kiṃ kuryātpacet, kiṃ na kuryānna pacediti | tatrārthātmikāyāṃ bhāvanāyāṃ liṅādiśabdānāṃ yaḥ puruṣaṃ prati prayojakavyāpāraḥ sā dvitīyā śabdadharmo 'bhidhātmikā bhāvanā vidhirityucyate | viśeṣataśceyamarthavādādhikaraṇe varṇitā yattu paryāyasthityatilaṅghanaṃ pratyayāparityāgādabhihitam | tatrocyate—</p>
		<lg>
		  <pb n="379"/>
		  <l>kevalasyāprayogitvātkartṛsaṃkhyādisaṃgrahāt |</l>
		  <l>rūpāvināśasiddheśca pratyayo 'pi prayujyate ||</l>
		</lg>
		<p>yadi hi kevalaḥ karotirbhāvayatirvā prayogārhau syātāṃ tataḥ kokilaśabdaprayoge pikaśabdavatpratyayo na prayujyeta, na tu kevalāyāḥ prakṛteḥ prayogaḥ, apabhraṃśatvaprasaṅgāt | tena yasmin kasmiścitpratyaye prayoktavye yasyaivārthaḥ kathyate sa evānuvādabhūtaḥ prakṛtyanugrahārthaṃ prayujyate nānyo 'bhyadhikārthāntarāpattiprasaṅgāt | nanu ca, ikśtipau dhātunirdeśe vihitāvatastadyuktau karotibhāvayatī prayujyeyātām | naitadasti | tathā sati śabdapadārthaktvānnaiva tāmyāmākhyātārthaḥ kathyeta | yattu kvacidarthe 'pi dhātumikśtibantaṃ prayuñjate yajiḥ, yajatiḥ, iti ca | tat, śabde 'bhihite lakṣaṇayā 'rthapratītirityavagantavyaṃ, na ceha kiṃcillakṣaṇāśrayaṇe prayojanamasti yenāvācakaḥ prayujyeta | tatrānyadevāniṣṭamāpadyeta kṛñbhuvau dhātū tiṅā 'bhidhīyete iti | tasmādarthaparatvasiddhyarthamākhyātapratyayasahitāveva prayujyete | yadi ca bhāvanaivaikā pratyayārthaḥ syātkarotibhāvayatī vā samastapratyayārthopādānasamarthau bhavetāṃ tataḥ kevalaprayogo 'pyāśaṅkyeta, na tu tadubhayamapyastīti karotibhāvayatibhyāṃ kathite 'pi bhāvanārthe kartṛsaṃkhyādipratyāyanārthaṃ punaḥ pratyaya uccāryate | yastu tatra bhāvanābhidhānāṃśaḥ sa prāptatvādanūdyate, anyathā hi bhāvanaivaikā pratyayārthaḥ karotibhāvayatī vā kartṛsaṃkhyādīnāmapyabhidhāyakāviti bhrāntiḥ syāt | nityaṃ ca pūrvāparībhūtā bhāvanā ' 'khyātenocyate | tatra yadi pratyayāntaraṃ prayujyate tataḥ karotibhāvayatibhyāṃ dravyavadupasaṃhṛtarūpocyamānā naivā ' 'khyātasadṛśī kathyeta | tasmādavaśyaṃ tadapi prayoktavyamiti | kiṃ ca—</p>
		<lg>
		  <l>bhāvanā gamyamānā ca dhātupratyayasaṃnidhau |</l>
		  <l>kasya vācyeti vispaṣṭaṃ na kadācitpratīyate ||</l>
		</lg>
		<p>yadi hyekāntenāsyāḥ pratyayārthatvamavadhāryeta tataḥ karotibhāvayatibhyāṃ pratyayapaunaruktyāśaṅkā syānna tu tadasti, ubhayasaṃnidhau gamyamānatvāt | kevalaprakṛtipratyayaprayogābhāvāddhi na viveko vijñāyate | śakyate hi vaktuṃ dhātusahitena pratyayenocyata iti | athavā pratyayānugṛhītena dhātunā, atha vobhābhyām | na ca śaktikalpanāyāṃ viśeṣaḥ, sarvathā 'rthāpattisāmyānna ca vivekajñānaprayojanamasti | syādetat, kṛdantāddhātorapratītestiṅauvyabhicāriṇyeva neti | tadayuktam | astividyatibhavatipareṣu pratyayeṣvapyadarśanāt | na vā kṛdanteṣvapyatyantaṃ bhāvanā nāsti kiṃcidapakṛṣyamāṇarūpapratīteḥ | kṛtyeṣu tāvadbhoktavyam yaṣṭavyamiti kiṃcinnyūnā ' 'khyātādgamyate | tatrāpi karmotpanneṣu dravyaprādhā<pb n="380" break="no"/>nyādbrāhmaṇo na hantavya iti bhāvotpannebhyo nyūnatarā | na hi tatra prayojakavyāpāraprādhānyam | ekatra dhātvarthaprādhānyādaparatra svavyāpāraviśiṣṭaprayojyaparatvāt | etena bhāvakarmotpannalakārāstiṅo 'pi vyākhyātāḥ | teṣvapi hi prayojakavyāpāraguṇatvapratītiraviśiṣṭā | ato na tiṅantānāṃ tulyakalpatvam | tathā ‘avyayakṛto bhāve bhavanti’ iti smaraṇāviśeṣe 'pi svasaṃvedyamīṣannyūnabhāvanāvijñānam | <note type="reference"><ref cRef="TaiSaṃ:2.6.1">tai. saṃ. ( 2-6-1 )</ref></note>‘abhikrāmaṃjuhoti’ ‘darbhataruṇakenopaghātaṃ juhoti’ ‘abhiṣutya hutvā bhakṣayanti’ ‘purā vācaḥ pravaditoḥ‘ iti sarvatra śrutyaiva bhāvanāntarasāpekṣā bhāvanā 'vagamyate | pakvaḥ pakvavānityapi nirvṛttarūpabhāvanopasarjanadravyapratītiḥ pratyakṣā | evaṃ pācakādiṣvapi draṣṭavyam | tathā ca sarvatra kārakāpekṣā dṛśyate | anyathā hi rụ̄dhitaddhitasamāsoṣviveyaṃ na syāt | na ca nirvyāpārāṇāmete vyapadeśā bhavanti | na cāsti sa vyāpāro yatra kiṃcidasanna janyate | tataśca siddhaḥ karotibhāvayatyorarthaḥ | śakyate ca sarvatra sāmānādhikaraṇyamapi darśayituṃ vinā 'pi pūrvāparībhūtatvena | tadyathā kiṃ kartavyaṃ paktavyaṃ, kathaṃkāraṃ juhoti abhikrāmam, kiṃ kṛtvājuhoti abhiṣutya, kiṃ kṛtavān pakvavān, kiṃ kṛtaṃ pakvaṃ, kiṃkriyo devadattaḥ paktā, keyaṃ kriyā pāka iti | na ca karotisāmānādhikaraṇyātiriktamākhyāteṣvapi bhāvanāpramāṇaṃ vidyate | tasmāddhātavo 'pi bhāvanāṃ na muñcanti | tathā cā ' 'huḥ<note><p>sarvadhātūnāṃ karotyarthavācittve vṛddhasaṃmatimāha॔tathā cā ' 'huriti | vibhajya senāṃ paramārthakarmā senāpatīścāpi puraṃdarotthaḥ | niyojayāmāsa sa śatrusainye karotirartheṣviva sarvadhātūn || iti |</p></note> karotirartheṣviva sarvadhātūniti | yattvasyāḥ prādhānyaṃ tatkāmaṃ tiṅā 'bhidheyaṃ dyotyaṃ vā 'nvayavyatirekābhyāmastu na svarūpam | nanvevamapi yāgeneti dhātvarthe niṣkṛṣṭe tenaiva bhāvanā 'pyupātteti bhāvayediti punaḥ prayogo na prāpnoti | naiṣa doṣaḥ | tathā hi | vdyarthasya jātorbhedenārthe kathyamāne yāgeneti viśeṣarūpaṃ karaṇātmanā niṣkṛṣṭam | itarattu bhāvanātmakaṃ sāmānyarūpaḥ śabdāntareṇa bhāvayedityanena kathyate | athavā kecitkaraṇāśakartṛsaṃkhyādayaḥ prakṛtipratyayayorbhedena vācyāḥ | bhāvanā tu samudāyāvyabhicārātsamuditayorevārtha ityapi śakyaṃ vaktum | tathā ca sūtrakārabhāṣyakārābhyāṃ bhāvārthāḥ karmaśabdā iti sāmānādhikaraṇyamevā ' 'śritaṃ na bhāvārthatvena pratyayāḥ kathitāḥ | śāstre tu sarvatra pratyayārtho bhāvaneti vyavahāraḥ | tatrāyamabhiprāyaḥ—</p>
		<lg>
		  <l>pratyayārthaṃ saha brūtaḥ prakṛtipratyayau sadā |</l>
		  <l>prādhānyādbhāvanā tena pratyayārtho 'vadhāryate ||</l>
		</lg>
		<p><pb n="381"/>yadyapyanyadvivekakāraṇaṃ nāsti tathā 'pi prādhānyaṃ pratyayārthadharmaṃ dṛṣṭvā nūnamiyaṃ pratyayārtha ityavagamyate—</p>
		<lg>
		  <l>tathā kramavatornityaṃ prakṛtipratyayāṃśayoḥ |</l>
		  <l>pratyayaśrutivelāyāṃ bhāvanātmā 'vagamyate ||</l>
		</lg>
		<p>na kevalametāvevānvayavyatirekau yau parasparaparityāgena lakṣyete tasminneva hi pade ‘tadāgame hi taddṛśyate’ ityanena nyāyena viveko 'vadhāryate | yattvastyādiparaḥ pratyayo 'pi bhāvanāṃ jahātīti tulyaṃ dhātusamudāyapakṣayorapyetat | sarvathā yatra pratīyate tatra tāvatpratyayārthatvaṃ niścīyate | anyatra tvayaṃ vicāra eva nāsti | kvacidvyabhicārasya cottaramuktaṃ <note type="reference"><ref cRef="MīSū:1.1.adhi.7">( a. 1 pā. 1 a. 7 ) atreti śeṣaḥ |</ref></note>tadbhūtādhikaraṇe | atha vā naivātrāpi vyabhicāraḥ | kutaḥ—</p>
		<lg>
		  <l>astyādāvapi kartraṃśe bhāvye 'styeva hi bhāvanā |</l>
		  <l>anyatrāśeṣabhāvāttu na tathā sā prakāśate ||</l>
		</lg>
		<p>yadyapi karturaniṣpannatvādvyatiriktabhāvayitavyābhāvādastyādiṣu prayojakavyāpāro nātīva lakṣyate tathā 'pi pratyayasāmarthyādbhāvayatītyavagamyate | kimityapekṣite cāniṣpanne kartaryanyatkiṃcidityakalpanādātmānamityeva saṃbadhyate kena, bhāvanena, kathaṃ, avayavajananādiprakāreṇeti | trayo 'pi tatra bhāvanāṃśā bhavanenaiva pūryante vyāpārāntarāsaṃbhavāt | tatra kecidavayavā bhāvanavyāpṛtāḥ prayujyante kecitsiddhabhavanāḥ prayojakāḥ | siddhabhavanāsiddhabhavanavarti ca sāmānyamubhayasaṃparkādbhāvanetyucyate | etena jāyate niṣpadyate sidhyatītyādīni vyākhyātāni | astiḥ punarjanisamānārthādbhavateruparitanīmavasthāmabhilapansattayā ' 'tmabhavanaṃ bhavadbhāvayatītyevamākhyātapratyayaṃ labhate | tatrāpi tu kālakṛtabhedapūrvottarasāmānyasattārūpeṇa pūrvavadeva prayojyaprayojakavyāpārakalpanā 'nusartavyā | satyāmapi tvevamādiṣu bhāvanāyāṃ niṣpannacetanakartṛviṣayatvādvidhipratiṣedhayorasaṃbhavaḥ | syādetat | dṛṣṭo vidhirapi ‘tasmātprāyaṇīyasyāhna ṛtvijā bhavitavyam’ ‘rathaṃtaraṃ bhavati’ ‘atrādhvaryuḥ syāt’ ‘ihokthyāni syuḥ’ iti | satyaṃ dṛśyate na tviha pūrveṇa tulyo bhavatyarthaḥ | siddho hi puruṣaḥ karmasaṃbandhanimittamṛtviktvaṃ bhavadanyaireva vākkāyamanovyāpārairbhāvayedityucyate | tathā rathaṃtarādiṣu satyapi śrutyā bhavanavidhisaṃbandhe tatra saṃbhavādanumīyamānā bhāvanaiva vidhīyate | yatra tvihāmuko bhavediti prayogastatra bhavatestiṣṭhatyarthavācitvātsaṃbhavatyeva vyatiriktaṃ bhāvayitavyamityevaṃ vijñāyate | sthānenānyatkiṃcidbhāvayediti | tena bhūtabhaviṣyadvartamānāpadeśamātreṣvevāpāramārthikaṃ bhavitṛvyāpārasya bhāvanātvaṃ na vidhyādiṣu | bhūtādikatha<pb n="382" break="no"/>ne 'pi yadā samastaṃ vyāpāraṃ dhāturevopādatte nāvayavakālādikṛtabhedāśrayaṇaṃ tadā vispaṣṭādvirodhāddhātvarthamātraṃ kartṛsaṃkhyādayaścā ' 'khyātapadārthatvenāvadhāryante na bhāvanā | na ca bhāvanāvyabhicāreṇa doṣa ityuktam | yattu kṛdanteṣvapi dhātavo bhāvanāṃ na vyabhicarantīti | satyaṃ dhātvarthā na vyabhicaranti taireva tu gamyamānatvādanabhidheyatvamapi śakyaṃ vaktum | tathā hi—</p>
		<lg>
		  <l>dhātvarthakārakaireva guṇabhūto 'vagamyate |</l>
		  <l>bhāvanātmā kṛdanteṣu tasmānnaivābhidhīyate ||</l>
		</lg>
		<p>yathaiva bhāvapradhānatvādākhyāte tatsaṃbandhādeva guṇabhūtakārakapratītisiddherna kartṛkarmaṇorabhidhānaṃ bhaviṣyatyevaṃ kartādyabhidhānādeva tadanyathānupapattyā bhāvanāsiddheranabhidhānaṃ, gamyamānāpekṣayaiva ca karotisāmānādhikaraṇyaṃ yathā pacatiśabdasya devadattaśabdena, atathābhūtayaiva ca kārakasaṃbandho 'pyupapatsyate | atha vā bhāvanopasarjanadhātvarthaniṣpattyarthatvātkārakāṇāṃ dhātvarthenaiva saṃbandhasiddhiḥ | sa eva hi tāni svasiddhyarthamapekṣate bhāvanā 'pi ca tathābhūtānyeva tāni gṛhṇātītyaviruddhaḥ saṃbandhaḥ | kṛtyānāṃ tu praiṣavācitvātsatyapi bhāvanānabhidhāne tāvatsvārthaparyavasānaṃ nāsti yāvadaṃśatrayaparipūrṇā bhāvanā na labdhā | kutaḥ—</p>
		<lg>
		  <l>svavyāpāre hi puruṣaḥ kartṛtvena niyujyate |</l>
		  <l>praiṣaistasya ca vyāpāro bhāvanāṃ 'śatrayātmikā ||</l>
		</lg>
		<p>na hi puruṣaḥ svavyāpāraṃ muktvā 'nyadanuṣṭhātuṃ śaktaḥ praiṣāścainamanuṣṭhāpayanti | te yadi tadvyāpāraṃ kathaṃcinnopādadyurna niyoktuṃ śaknuyurityevamapi bhāvanākṣepasiddhiḥ | yāvāṃśca brāhmaṇagataḥ kaścitpraiṣaḥ sa sarvaḥ prāptyabhāvādvidhireva bhavatīti vinā 'pi smaraṇena kṛtyānāṃ vidhāyakatvam | ayameva ca vidhipraiṣayorviśeṣaḥ |</p>
		<lg>
		  <l>pravartanasmṛtiḥ prāpte praiṣa ityabhidhīyate |</l>
		  <l>aprāptapraiṣaṇaṃ sarvaṃ vidhitvaṃ pratipadyate ||</l>
		</lg>
		<p>tasmātpratyayārtho bhāvanetyupapannam | nanu ca yadi prayojakavyāpāro bhāvaneṣyate tataḥ pacāvadhiśrayaṇādīni, yajau ca mānasaḥ saṃkalpa ityādīnāṃ bhāvanātvaṃ ta eva dhātvarthā iti dhātuvācyaiva bhāvanā syāt | naiṣa doṣaḥ—</p>
		<lg>
		  <l>dhātvarthavyatirekeṇa yadyapyeṣā na labhyate |</l>
		  <l>tathā 'pi sarvasāmānyarūpeṇānyā 'vagamyate ||</l>
		</lg>
		<p>sarvatra hyadhiśrayaṇādau karotītyapi sāmānyavyāpārāṃśaḥ pratīyate pacatyādivācyā viklittyadhiśrayaṇādayaḥ karmasthāḥ kartṛsthāśca | tatra yadaudāsīnyapracyutimātreṇa parispanda<pb n="383" break="no"/>rūpaṃ nirūpyate sā bhāvanā | ye tu tadanurañjanasamarthāḥ kartṛkarmagatā viśeṣāste tasyā eva karaṇetikartavyatāṃśayorniviśante | evaṃ tarhi dhātvarthasāmānyaṃ bhāvanetyetadāpannam | satyaṃ sādhyatayā sāmānyaṃ na tu gotvādirūpeṇa | katham—</p>
		<lg>
		  <l>anyadeva hi yāgādau sāmānyaṃ karaṇātmakam |</l>
		  <l>anyacca bhāvanā nāma sādhyatvena vyavasthitam ||</l>
		</lg>
		<p>bhāvanāyā hi svayameva pratipuruṣaṃ sāmānyaviśeṣau bhavataḥ | tathā tatkaraṇabhūte yāgādau samavetaṃ bhāvanākaraṇāṃśāpekṣitaṃ dhātvarthasāmānyaṃ nāma yatkarmaśabdenābhidhīyate | viśeṣaṇabhāvācca yāgādayo bhāvanāviśeṣā ityucyante na tadvyaktitvena | śāstrapradeśe tu kriyākarmaśabdau kadā ciddhātvarthe prayujyete kadācidbhāvanāyāṃ kadācittu pratyāsattyobhayannāpi prayogo na svarūpābhidhānena | kutaḥ—</p>
		<lg>
		  <l>yādṛśī bhāvanā ' 'khyāte dhātvarthaścāpi yādṛśaḥ |</l>
		  <l>nāsau tenaiva rūpeṇa kathyate 'nyai padaiḥ kvacit ||</l>
		</lg>
		<p>bhāvanāśabdo hi niṣpannātmikāṃ sattvarūpāpannāṃ liṅgasaṃkhyāyoginīmabhidhatte na cāsāvākhyāte tādṛśyabhidhīyate liṅgasaṃkhyārahitarūpeṇa gamyamānatvāt | evaṃ dhātvartho 'pi veditavyaḥ | tathā karoti bhāvayatītyetābhyāmapi śrutyā tāvadanyādṛgevārthaḥ pratīyate kuñbhāvayatyarthakaraṇikā bhāvanā na caivaṃrūpā 'sau yajetetyādiṣvastītyaparyāyatvam | tatrānantarapratyayotthāpitabhāvanāntarabuddhimavivakṣitvā 'rthasaṃvādaḥ kartavyaḥ | tenādūraviprakarṣamātreṇaiṣa prayogo nārthasāmyenetyavasthitamananyaśabdavācyatvaṃ bhāvanāyāḥ | sā tu pratītamātraiva prādhānyādapekṣāntarānadhīnatvācca prathamaṃ tāvatsādhyāṃśamapekṣate bhāvayetkimiti | tatra yāvatī vidhyupetā bhāvanā tasyāṃ pūrvapratītamapi vidhitvaṃ tāvannā ' 'śrīyate yāvadaṃśatrayapūrṇā bhāvanā 'nuṣṭhānayogyā na bhavati | vidhitvaprakramācca prathamamevaitajjñāyate yādṛśairaṃśaiḥ pūrṇeyaṃ vidhānamarhati tādṛśaiḥ pūrayitavyeti | na ca buddhipūrvakārī puruṣaḥ puruṣārtharahitaṃ vyāpāraṃ vacanaśatenāpyukto 'nutiṣṭhati | na ca puruṣārthaḥ sādhyavyatiriktāṃśapātitvena kaiścitprārthyate tato 'bhyarhitatarasyānyasya sādhyasyāvidyamānatvāt | tatra yadyasyāṃ bhāvanāyāmapuruṣārthaḥ sādhyaḥ syāttataḥ puruṣeṣvapravartamāneṣu pratyayasya prayojakaśaktirbādhyeta | tena yadyapi samānapadopādānapratyāsatterdhātvarthaḥ sādhyāṃśapūraṇāyopaplavate tathā 'pyayogyatvānnirākriyate, na hi pratyāsattirevaikā saṃbandhakāraṇaṃ, yogyatvādyapi | tathā ca vakṣyati<note><p>yasya yenārthasaṃbandho dūrasthasyāpi tena saḥ | arthato hyasamarthānāmānantaryamakāraṇam | ityādinā viśvajidadhikaraṇe pūrvācāryo vakṣyatītyevaṃ vṛddhasaṃmatimāha॔tathā cetyādinā |</p></note> yasya yenārthasaṃbandha iti | kiṃ ca—</p>
		<lg>
		  <pb n="384"/>
		  <l>saṃbandhamātramuktaṃ ca śrutyā dhātvarthabhāvayoḥ |</l>
		  <l>tadekāṃśaniveśe tu vyāpāro 'syā na vidyate ||</l>
		</lg>
		<p>saṃbandhamātraṃ kṛtvā nivṛttavyāpārāyāṃ śrutāvanyatarāṃśaniveśo yogyatvādāśrayitavyaḥ | tadyadi sādhyāṃśādekapratyayopāttena pratyāsannatareṇa vidhitvena pracyāvyate tarto 'śāntareṇa nūnaṃ saṃpatsyata ityevaṃ pratīkṣyate | kiṃ ca—</p>
		<lg>
		  <l>sādhyāṃśe puruṣāṇāṃ ca pratyayo na niyojakaḥ |</l>
		  <l>svayameva hi jānanti kartavyaṃ puruṣāḥ sadā ||</l>
		</lg>
		<p>yatra hi śāstrādhīnā puruṣapravṛttistatra tatsaṃnikarṣaviprakarṣāvapekṣyete, sādhyaṃ punaḥ svargapaśuputragrāmādi prāgeva śāstrātsarve puruṣāḥ pratipadyante | tataśca bhāvayetkimityapekṣitamātre vinaiva tāvacchāstreṇaitāvadavagataṃ puruṣārthaḥ kaściditi | tatra viśeṣamātramanavagatatvādapekṣyate | tadapi ca na sādhyātmanā, kiṃ tarhi, etadbhāvanāviṣayatvena | tataśca dūrasthasyāpi svargādereva kṛtāspadasya saṃgatiḥ | dhātvarthasaṃbandhastvanapekṣitaḥ kriyeta vidhyānarthakyācca bādhyetatarāṃ śrutiḥ | kiṃ ca—</p>
		<lg>
		  <l>bhavane yasya kartṛtvaṃ kathaṃcidavadhāritam |</l>
		  <l>svavākye vā 'nyavākye vā sa sādhyatvaṃ prapadyate ||</l>
		</lg>
		<p>na cātra dhātvarthāderbhavanakriyāsaṃbandho 'vagataḥ svargādīnāṃ tu kāmaśabdopabandhādbhavanasaṃbandho vijñāyate | kutaḥ—</p>
		<lg>
		  <l>svargo me syāditītthaṃ hi svargādiḥ prārthyate bhavan |</l>
		  <l>tenāsau bhāvanāpekṣaḥ prayojyatvena gamyate ||</l>
		</lg>
		<p>tato 'vadhṛtasvargādisādhyāṃśā bhāvanā kena bhāvayedityevaṃ karaṇamapekṣate | tatra ca śāstrādhīnapravṛttitvāttatsaṃnikarṣādāvāśrīyamāṇe pramāṇāntarācca yogyāyogyatvayorajñānādvidhyavirodhāccātyantapratyāsattyupasthitadhātvarthātikramakāraṇābhāvātsarvaphalabhāvanānāṃ ca kenaciddhātvarthaviśeṣeṇa vinā 'nupapatteryāgenetyevaṃ vijñāyate | yadyapi ca yāgaḥ svayameva tāvadaniṣpannastathā 'pi svasādhananiṣpāditaḥ sansādhayiṣyati sarvameva ca kadācinniṣpannaṃ kadācidaniṣpannam | na ca prākchāstrapravṛtterniṣpattiḥ kvacidupayujyate phalasiddhikālamātropayogitvātkaraṇaniṣpatteḥ | pramāṇavaśācca trikālavarttināmapi sādhanatvāvirodhaḥ | tasmādyāgādīnāṃ karaṇatvaṃ taccāpūrvadvāreṇeti tacchabdebhyo 'pūrvapratītiḥ | ataścaivamapi sūtrārthaḥ saṃbhavati | ye bhāvārthāḥ—bhāvanāprayojanāḥ, karmaśabdāḥ॔yajyādayaḥ tebhyaḥ kriyā pratīyeteti | nanu coktena karmakaraṇasaṃbandhanyāyena sakarmakadhātuyuktādevā ' 'khyā<pb n="385" break="no"/>tādbhāvanā 'vagatiḥ prāpnoti | tathā hi—</p>
		<lg>
		  <l>yenepsitatamairbhāvaiḥ kimityaṃśo 'varudhyate |</l>
		  <l>tadyogī tena dhātvartho na kaścitsyādakarmakaḥ ||</l>
		</lg>
		<p>yadi vā sarvadhātūnāṃ sakarmakatvāpattiratha vā 'karmakebhyo bhāvanayā na bhavitavyam | naiṣa doṣaḥ | kutaḥ—</p>
		<lg>
		  <l>anyadeva hi dhātvarthaprāpyaṃ karma sakarmake |</l>
		  <l>anyadeva ca sarvatra pratyayārthanibandhanam ||</l>
		</lg>
		<p>odanaṃ pacati grāmaṃ gacchatīti dhātvarthāpavargalabhyamekaṃ karma, aparaṃ punarbhāvanākarma | tatra kadāciddhātvarthakarmaiva bhāvanākarmatvamapi pratipadyate pākenaudanaṃ bhāvayatīti | kadā citpunaḥ svakarmaviśiṣṭadhātvarthayuktā bhāvanā karmāntareṇa yujyate grāmagamanena svārthaṃ bhāvayediti, odanapākena ceti | taccaitaddhātvarthātparatastadavāpyamātratvena gamyamānaṃ dhātvarthāntaratirohitaṃ bhāvanākarmatayā sarvatrāvadhāryate | tacca prāyeṇaivaṃ kāmaśabdenaiva saṃbandhamāpadyate | sukhakāma āsīta, svāsthyakāmaḥ śayīteti | satyapi āsiśetyorakarmakatve yaḥ pratyayena karotyartho 'bhihitastatkarmatvena ca svādīnyavadhāryante | tena karoteḥ sarvadā sakarmakatvādakarmakākhyātānāmapi ca tatsāmānādhikaraṇyadarśanātkiṃ karotyāste, kiṃ karoti śeta iti siddhaivamādiṣvapi sakarmikā bhāvanā |</p>
		<lg>
		  <l>yajerapi tu yatkarma pūjyatvāddevateṣyate |</l>
		  <l>tadujjhitvaiva putrādeḥ karmatvaṃ bhāvanāśritam ||</l>
		</lg>
		<p>tasmātsakarmakākarmakayoraviśeṣādāsanena bhāvayedityapi prayogasiddhiḥ | kastarhi sakarmakākarmakayorbhedaḥ | ucyate—</p>
		<lg>
		  <l>sākṣādavyabhicāreṇa dhātvartho yatra karmebhāk |</l>
		  <l>sakarmakaḥ sa dhātuḥ syātpāramparye tvakarmakaḥ ||</l>
		</lg>
		<p>āsanaśayanādau hi na niyamenā ' 'nantaryeṇa vedaṃ taditi vā karma nirūpyate, tenākarmakā abhidhīyante | pacigamyādīnāṃ tu viklidyattatsaṃyujyamānasākṣātsaṃbandhikarmāvyabhicārātsakarmakatvaṃ, na tu bhāvanāviśeṣaṇe kaścidviśeṣaḥ | seyaṃ bhāvanāṃ 'śadvayaparipūrṇā satī sarvakaraṇānāmupāyānanugṛhītānāṃ karaṇatvānupapatteḥ kathaṃ bhāvayeditītikartavyatāmapekṣate | sā ca pratyakṣādīnāmanugrāhakadarśanaśaktyabhāvādatyantaśāstragamyeti yathāsaṃnikarṣaṃ tadasaṃbhavādvā yathākathaṃcidupasthāpyamānā śāstrānusāreṇa śrutyādyupadeśena codanāsāmānyādyatideśena vā 'tyantādṛṣṭopakāradvāreṇānyathānupapattyā kalpyate | tataḥ paripūrṇatvādanuṣṭhātuṃ <pb n="386"/>yogyeti vidhīyate | tadvidhānāccārthāpattyā yāgādividhānamityupapannaṃ bhāvārthasūtram | <hi rend="bold">bhavanti kecitkarmaśabdā</hi> yāgo yajanamijyetyudāhartavye tatsāmānādhikaraṇyasiddhaśyenaikatrikādyudāharaṇaṃ yāgādikaraṇatvacodanottarakālabhāvikarmaśabdatvena pāratantryātsujñānam | svatantrāṇāṃ kathaṃcidapi bhāvārthatvāśaṅkāsaṃbhavāt | yāgādayo hi svātantryeṇāpi kadā cidanumānādbhāvārthāśaṅkāviṣayāḥ syuriti | <hi rend="bold">ke cidbhāvārthā na karmaśabdā</hi> yathā bhāvayetkuryāditi codāharaṇaṃ bhūtyādayastu prayojyavyāpāravacanatvānnaiva yathāvarṇitabhāvārthā ityanudāharaṇam | tatra yathākathaṃciṇṇijantavyutpattyā bhāvaśabda eko nīyeta netarau | tāvapi tu prayojyavyāpārāṃśena kathaṃcidaubhāvārthāvityudāhṛtau | atha vā dvitīyasūtrārthavyākhyānena bhāvanāprayojanatvamaṃśavācitvenāstīti vinā 'pi sakalārthābhidhānādbhavanti bhāvārthāḥ | kathaṃ punaramī na karmaśabdā yadā dhātumātraṃ karmaśabdatvenoktaṃ, nirviśeṣasya sāmānyasyānuṣṭhātumaśakyatvādakarmaśabdatvam | ato viśeṣavācināmeva dhātūnāṃ karmaśabdatvagrahaṇādacodyametat | yadi hi śyenacitrādarśapaurṇamāsaśabdāḥ phalaiḥ saṃbadhyeraṃstato yāgakaraṇatvābhāvāttatsāmānādhikaraṇyanimittanāmadheyatvānupapatteḥ prasiddhyādibhirguṇavidhitvameva syādataḥ <hi rend="bold">sthita etasminnadhikaraṇe</hi> ityāha | kasmātpunaridaṃ tatraiva na nītaṃ pramāṇalakṣaṇenāsaṃbandhāt | atha nāmadheyatvaṃ kasmādatra nā ' 'nīyate bhedalakṣaṇenāsaṃbandhāt | tasmādyathānyāsameva sthitayorarthātpaurvāparyasiddhiḥ | <hi rend="bold">na caiṣāmarthineti</hi>phalapadābhiprāyam | <hi rend="bold">vivibhaktitvāditi</hi> | saṃbandhanimittākhyātavibhaktivigamādatha vā niṣpannārthābhidhāyisubvibhaktiviśeṣayogo vivibhaktitvam | tasmānna dravyādiśabdānāṃ phalasaṃbandha iti | āha ca—</p>
		<lg>
		  <pb n="387"/>
		  <l>sādhyasādhanasaṃbandhaḥ sarvadā bhāvanāśrayaḥ |</l>
		  <l>tena tasya na siddhiḥ syādbhāvanāpratyayādṛte || 1 ||</l>
		</lg>
	      </div> <!-- sūtra !-->
	      <div type="sūtra" n="2">
		<lg>
		  <l>na tāvatpratyayasyeṣṭamapūrvapratipādanam |</l>
		  <l>na ca dhātoḥ svatastatsyānnāmno vā parataḥ samam ||</l>
		</lg>
		<p>yadi hi bhāvanāvacanasyaivāpūrvapratipādakatvamiṣyate dhātorvā pratyayanirapekṣasya tato nāmapakṣo durbalaḥ syādiha tu yathaiva dhātoḥ pratyayasaṃbandhānugṛhītasya bhāvanānurañjananimittaṃ karaṇavācitvaṃ bhavatyevaṃ nāmapadasyāpītyaviśeṣaḥ || 2 ||</p>
	      </div> <!-- sūtra !-->
	      <div type="sūtra" n="3">
		<p>yaduktaṃ yadaikasmādapūrvaṃ tadetarattadarthaṃ bhaviṣyatīti tadgataṃ tāvadvastudharmeṇa viśeṣaṃ darśayati | katham—</p>
		<lg>
		  <l>bahvadṛṣṭaprasaṅgāddhi dharmo neṣṭaḥ pade pade |</l>
		  <l>nāmnaḥ phalena saṃbandhe parihāro na tasya ca ||</l>
		</lg>
		<p>ekasmādadṛṣṭe kalpite yadītarad dṛṣṭārthatvena tādarthyaṃ bhajate tato lāghavaṃ labhyate | asya tu tādarthyasiddhaye tato 'pi punaradṛṣṭaṃ kalpyata eva tato varaṃ phalenaiva sarvāṇi saṃbaddhāni | na ca saṃbandhavairūpyakleśāśrayaṇaṃ, nāmnaśca phalasaṃbandhe 'vaśyaṃ dhātvarthastadanugrahārtho 'bhyupagantavyaḥ | sa ca svayaṃ niṣpādyaḥ siddharūsya nāmārthasya na śaknoti dṛṣṭe<pb n="388" break="no"/>nopakartum | na hi nāmārthastamapekṣate śabdaprayogavelāyāmeva niṣpannatayā gamyamānatvādapekṣaṇīyasya vā siddhatvenāyogyatvatprayujyate 'sminniti cābhidheya eva prayogaḥ | tadādhāraiva hi niṣpannarūpopalabdhiranutpannatve kriyārūpasya vaktavye vināśitvapradarśanaṃ niṣpannasyāpi kṣaṇikatvena punaḥ punarniṣpattyapekṣopapatteḥ | tebhyaḥ parākāṅkṣā—anyākāṅkṣā, niṣpādyatvena vā pradhānākāṅkṣā<note><p>niṣpādyatvena pradhānasya sato yā sādhanākāṅkṣā sā na vidyate niṣpādyatvābhāvādityarthaḥ |</p></note> na vidyata ityadhyāhāraḥ | atha vā tebhyaḥ parā—dūre, ākāṅkṣetyarthaḥ | kutaḥ, bhūtatvādeveti | svarūpakathanārthamupanyastaṃ niṣpannatvādeveti | punarante tadeva hetutvenoddiṣṭaṃ sūtrakāreṇa || 3 ||</p>
	      </div> <!-- sūtra !-->
	      <div type="sūtra" n="4">
		<lg>
		  <l>ākhyātavartī dhātvarthaḥ sādhyarūpaḥ pratīyate |</l>
		  <l>tasminphalavatīṣṭe tu nāmno dṛṣṭārthateṣyate ||</l>
		</lg>
		<p>dhātvarthastāvatprakṛtyaiva sādhyātmako viśeṣatastvākhyātagatena dhātunocyamānaḥ | sa yadi phalasādhanatvena codyate tato 'siddharūpatvāttasya sādhanākāṅkṣau yāṃ satyāṃ nāmapadaṃ guṇavidhitvena nāmadheyatvena vobhayathā 'pi dṛṣṭenaiva tādarthyaṃ labhate | nanu nāmadheyapakṣe nāmapadamapi sādhyārthaṃ bhaviṣyatīti dhātutulyaṃ syāt | na | tasya phalasaṃbandhe guṇavidhitvena siddhārthatvāt | api ca—</p>
		<lg>
		  <pb n="389"/>
		  <l>sādhyātnako 'pi dhātvartho yadā nāmnā 'bhidhīyate |</l>
		  <l>tadā dravyavadevāsau niṣpannātmā pratīyate ||</l>
		</lg>
		<p>yadyapi vastusvarūpeṇa dhātvarthaḥ sādhyastathā 'pi nāmapadenocyamāno liṅgasaṃkhyāyogitvātsiddharūpo 'bhidhīyate | abhidhānakṛtā cā ' 'kāṅkṣotpattirna vastukṛtā | tasmādyuktā dhātorevā ' 'kāṅkṣā na nāmna iti | <hi rend="bold">kiṃcā ' 'śritatvātprayogasya</hi> iti | adhunā śabdapratyāsattikṛto viśeṣo 'bhidhīyate | puruṣavyāpārātmikāyāṃ bhāvanāyāṃ dhātvarthopaśleṣo 'pi puruṣeṇā ' 'śritastadatikramahetvabhāvācca na nāmapadagraṇam | tasmādasti viśeṣaḥ || 4 ||</p>
	      </div> <!-- sūtra !-->
	      <trailer>iti bhāvārthādhikaraṇam || 1 ||</trailer>
	    </div> <!-- adhikaraṇa !-->
	    <div type="adhikaraṇa" n="2">
	      <head type="toc">apūrvādhikaraṇam</head>
	      <div type="sūtra" n="5">
		<p><pb n="390"/>siddhaṃ kṛtvā 'pūrvaṃ tatpratipattyupāyaśabdaviśeṣavicāraḥ kṛtaḥ | tasya siddhatvamevāprasiddhamatastadeva tāvatpratipādanīyamityata āha—</p>
		<lg>
		  <l>phalāya vihitaṃ karma kṣaṇikaṃ cirabhāvine |</l>
		  <l>tatsiddhirnānyathetyevamapūrvaṃ prati gamyate ||</l>
		</lg>
		<p>vedavākyopāttasvargayāgādisaṃbandhānyathānupapattyā codanayaivāpūrvamapi coditaṃ bhaviṣyatīti pramāṇavat | tasmādastyapūrvamiti | atrāpare nipuṇaṃmanyāstannirākaraṇamāhuḥ—</p>
		<lg>
		  <l>pramāṇapañcakājñānādapūrvaṃ ṣaṣṭhagocaraḥ |</l>
		  <l>tasmādanvarthanāmaitanna vastutvena gamyate ||</l>
		</lg>
		<p>vastvavabodhanārthāni pratyakṣādīni pañca pramāṇāni | tadyatra tāni na pravartante tadabhāvenābhāvātmanaivāvagamyate | na cāpūrve tāni pravartante | tasmātsarvapramāṇāpūrvatvādanvarthanāmaivāsadrūpamapūrvaṃ pratipattavyam | tatra pratyakṣeṇa tāvannāvagamyate, rūpādyanātmakatvena cakṣurādibhirasaṃbandhāt | nāpyanumānena, kenacilliṅgena sahādṛṣṭasaṃgatitvāt | na hi viśeṣataḥ sāmānyato vā 'sya kenacitsaṃbandho 'nubhūtapūrvaḥ | sarvatraiva ca vastusattābodhāyānumānamaparyāptamityuktaṃ<note><p>sattā ca nānumānena kasyaccitsapraṃtīyate ityanena pratyakṣasūtre ślokavārtike uktamityarthaḥ |</p></note> prāk |</p>
		<lg>
		  <l>padavākye na caitasya vācake śṛṇumaḥ kvacit |</l>
		  <l>śabdagamyatvamapyasya tena naivopapadyate ||</l>
		</lg>
		<p>āgamikatvamapyasya padena vocyamānasya syādvākyagamyasya vā | tatra padaṃ na tāvatkiṃcitsākṣādetasya vācakamasti | yattvapūrvamiti tadanvarthatvātsutarāmastitvaṃ bādhate | na ca pramāṇāntarānavagate 'rthe padaṃ pravartate | na ca svātantryeṇa pramāṇamiti sthitam | tathā ca vākyasyāvācakatvādevāprāmāṇyam | na ca kecitpadārthāḥ śrūyante yeṣāṃ bhedaḥ saṃsargo vā 'pūrvaṃ bhavet | ye 'pi śabdāntarādayaḥ śrutiliṅgādayaśca śabdaprakārāste 'pi ca svabhāvasiddhe vastuni bhede viniyoge vā kāraṇaṃ na sadbhāve kasyacidityapūrvaṃ pratyapramāṇam | upadeśānavagate cātideśo 'pi na pravartate | vidhipratiṣedhaviṣayatvācca samastasya vedasya na kvatidvastusvarūpapratipādanārthatvaṃ bhavatīti nā ' 'gamagamyamapūrvam | na cādṛṣṭapūrvasyādṛṣṭasadṛśasya copamānaviṣayatvam | kāmaṃ vā 'nupalabhyamānaśaśaviṣāṇādisārūpyādabhāvātmakatvopamānaprasaṅgaḥ | tasmādasadrūpeṇopameyam |</p>
		<lg>
		  <pb n="391"/>
		  <l>arthāpattyā 'pi naivaitadastītyevaṃ pratīyate |</l>
		  <l>anyathā 'pyupapannatvātphalayāgādisaṃgateḥ ||</l>
		</lg>
		<p>dṛṣṭārthāpattistāvaddharmāstitvavadevātrāpi nirākartavyā | svabhāvādinā 'pi īśvaradaridrādivaicitryopapatteḥ | śrutārthāpattirapi kīdṛśī bhavati yatra pratyakṣeṇaivānupapattirdṛśyate | na ca kalpyamāno 'rthaḥ kena ciddhirudhyate, tadyathā ‘sruveṇāvadyati’ ityukte na ca kathaṃcidapi māṃsapuroḍāśādīni tenāvadātuṃ śakyanta iti | pratyakṣagamyatvāt | api ca tatrāpi prasakterevaṃ kalpyate dravāṇāmiti | na caiṣā kalpanā kena cidvirudhyate śrutahānyaśrutaparikalpanābhāvāt | apūrvaṃ tu na kadācitphalasādhanatvena saṃbhāvyate | yato 'nyakāraṇaniṣedhe sati tadviṣayā pariśeṣasiddhiḥ syāt |</p>
		<lg>
		  <l>yadi tvanyanivṛttyaiva pariśeṣaḥ prakalpyate |</l>
		  <l>śaśaśṛṅganimittatvaṃ phalānāṃ kiṃ na gamyate ||</l>
		</lg>
		<p>na hi kāraṇāntarapratiṣedhamātreṇāpūrvanimittatā gamyate, śaśaviṣāṇādibhiranaikāntāt | api ca yadi tāvadapūrvaṃ yāgasya sādhyamiṣyate tataḥ śrutaṃ svargaṃ parityajyāśrutaṃ parikalpitaṃ bhavet | atha phalaṃ prati sādhanabhūtaṃ, tataḥ śrutayāgaparityāgātsaiva gatiḥ | na cā ' 'kārāntareṇa<note><p>sādhyasādhanabhāvarahitākārāntareṇa nāpūrvaṃ nirūpayituṃ śakyamityarthaḥ |</p></note> tannirūpayituṃ śakyate | tenā ' 'gamaprāmāṇyādyāgādeva phalena bhavitavyam | kathaṃ naṣṭaḥ sādhayatīti cet | yadi śāstrādevaṃ gamyate kiṃ bhavato virudhyate | dhriyamāṇena vā phalaṃ sādhanīyamityatra kiṃ pramāṇam | api cā ' 'kāśādīni nityāvasthitāni kasmātphalaṃ na sādhayanti | yadi ca śrūyamāṇātirekeṇāvasthāyitvasaṃbhavādapūrveṇa phalaṃ sādhyata iti kalpyate tato varamākāśādereva kalpitaṃ, tasya hi sthānasadbhāvāvapi tāvatprasiddhau kevalaṃ phalanimittatvamāśrayaṇīyam | apūrve tu sadbhāvaprabhṛti sarvaṃ niṣpramāṇakaṃ kalpanīyam | atha yāgasaṃbandhinā kenacidavasthitena phalaṃ dātavyamityabhiprāyaḥ | tathā satyapi—</p>
		<lg>
		  <l>yaṣṭurevā ' 'tmano yāgaiḥ saṃgatasya sthitasya ca |</l>
		  <l>nimittatvaṃ varaṃ kḷptaṃ lāghavaṃ hi tathā sati ||</l>
		</lg>
		<p>yadi yāgasya vināśitvādanyena tatsaṃbandhinā phalaṃ sādhyamānaṃ yāgena sādhitaṃ bhavati tato lāghavādatikrāntayāgenā ' 'tmanaiva varaṃ sādhayitavyam |</p>
		<lg>
		  <l>yadvā karmavināśo 'yaṃ phalaṃ naḥ sādhayiṣyati |</l>
		  <l>bhaṅgiyāgavidhānāddhi tadayatnena kalpyate ||</l>
		</lg>
		<p><pb n="392"/>vināśini hi karmaṇi codite kiṃ dṛśyate, karma ca vinaṣṭaṃ śāstrapratyayācca kālāntare phalaṃ bhaviṣyatīti niścīyate | yacca<note><p>yacceti-yacca-phalaṃ, yat-vinaṣṭaṃ. karma, pratītya-adhigamya, prāpyetyarthaḥ |</p></note> yat, pratītyopajāyate tatra tasya nimittatvamityavadhāryate | tasmādabhāvanimittameva phalamastu | syādetat | na kvacidavastunaḥ sādhakatvaṃ dṛṣṭamiti | taducyate | apūrvasya vā kva dṛṣṭaṃ yenātrā ' 'śrīyate tadavaśyakartavye laukikanimittadharmātikrame<note><p>yalloke tṛptyādiphalotpattinimittasya bhojanādeḥ kriyātvaṃ dharmo dṛṣṭastadatikrametyarthaḥ |</p></note> kimapūrvanimittatvaṃ kalpyatāmutābhāvanimittatvamiti, kḷptābhāvanimittatvātilaṅghanena kālpanikāpūrvanimittatvaparigraho na yujyate | kiṃ ca—</p>
		<lg>
		  <l>yadi caikāntato brūyuḥ śabdāḥ kālāntare phalam |</l>
		  <l>tatastenaiva kalpyeta nimittaṃ vastu kiṃcana ||</l>
		</lg>
		<p>kriyāphalasaṃbandhapratipattimātracaritārthāsu codanāsvanupātte kālāntare karmasvabhāvādānantarye gamyamāne kuta etatkālāntarabhāvi phalaṃ tatsiddhyarthaṃ cāpūrvaṃ kalpyata iti | tatraitatsyāt | kṛte karmaṇyanantaraṃ phalamanupalabhya kālāntaraphalotpādadvāramapūrvakalpanamiti | tadayuktam | kutaḥ—</p>
		<lg>
		  <l>pūrvaṃ niścitya śāstrārthaṃ prayoge hi pravartate |</l>
		  <l>prayogottarakālaṃ tu na śāstrārtho 'vadhāryate ||</l>
		</lg>
		<p><note type="reference"><ref cRef="MīSū:3.8.8.18">( a. 3 pā. 8 a. 8 sū. 18 ) |</ref></note>‘nahyavidvānvihito 'sti’ iti tāvadavaśyaṃ yāvacchāstragamyaṃ tatsarvaṃ prāganuṣṭhānādavagantavyam | na ca tatkāle karmaphalakālaviyogajñānakāraṇamasti | yacca śāstrapravṛtti velāyāṃ tadantargatatvena nāvadhāritaṃ taduttarakālamevāvadhāryata iti kuta etat | api ca—</p>
		<lg>
		  <l>sarvakartṛṣvaśakta<note><p>sarveṣu padārtheṣu bahavaḥ kartārasteṣu madhye, kvacitpadārthe kasyacitkarturaśakteraparihāryatvādityarthaḥ |</p></note>tvādvaiguṇyaṃ saṃpratīyate |</l>
		  <l>tena ca pratibaddhatvānnārthāpattirapūrvabhāk ||</l>
		</lg>
		<p>dṛśyata evānantaraphalānutpattikāraṇavaiguṇyamiti na kālāntaraphalasiddhyarthamapūrvaṃ kalpanīyam | anaikāntikī hi tadā 'rthāpattirvaiguṇyameva varamananubhūtamapi kalpayet | na ca janmāntaraphalotpattyarthamapūrvakalpanā || kutaḥ—</p>
		<lg>
		  <l>sukhaduḥkhātmakatvena samāneṣveva janmasu |</l>
		  <l>kriyānantarameveha staḥ svarganarakāvapi ||</l>
		</lg>
		<p><pb n="393"/>na hi svarganarakau nāma niratiśayasukhaduḥkhasvabhāvau deśaviśeṣātmakau vā yāvihaiva janmani nānubhūyeyātām | alaukikānāṃ jihāsopāditsānupapatteḥ | ye tu laukike prakṛṣṭe sukhaduḥkhe te karmānantarameva saṃbhāvyete ityaviśeṣaḥ<note><p>svarganarakayorapyauhikatvena paścāderaviśeṣa ityarthaḥ |</p></note> | kiṃ ca—</p>
		<lg>
		  <l>pratiṣedheṣu cāpūrvaṃ na śāstrārthena janyate |</l>
		  <l>tadatikramajanyaṃ tu na bhavecchāstrapūrvakam ||</l>
		</lg>
		<p>‘brāhmaṇo na hantavyaḥ’ iti hi nivṛttiḥ śāstrārthaḥ | na ca tayā kālāntare kiṃ cijjanayitavyamiti nāpūrvakalpanāmapekṣate | hananasya tu narakapātaḥ phalaṃ, tadyadi tenā pūrvaṃ janyeta tato hananasyācoditatvāllaukikakriyājanyaṃ sadapūrvaṃ na vedamūlaṃ syāt | kalpitamapi ca tanniṣkriyatvānnaiva deśāntare śarīrādiprāpaṇasamarthamityanarthakam | na cāsyā ' 'śrayaḥ saṃbhavati, kriyāśrayasya puroḍāśādervinaṣṭatvāttadvyatirikte cā ' 'rambhānupapatteḥ | evamaṅgāpūrvāṇyapi nirākartavyāni | kiṃ ca—</p>
		<lg>
		  <l>aṅgāni yadi vā 'pūrvaṃ kurvantyārādavasthitam |</l>
		  <l>asaṃbandhātpradhānānāṃ na syāttenopakāryatā ||</l>
		</lg>
		<p>na hi kalpitamapyaṅgāpūrvaṃ pradhānairasaṃbandhamānamupakartuṃ samarthaṃ, na cāmūrte pradhāne tadapūrve vā nipatituṃ samartham | yadapi na prokṣaṇādinimittaṃ dravyasamavāyi tadapi tanmātropakṣīṇatvādanyatrāsaṃcarannaiva phalasādhanasyāpūrvasyopakuryāt | atha tvaṅgāpūrvāṇyapi yajamānātmanyevāvatiṣṭheran, evaṃ sati puruṣārthatvāpatteḥ karmāṅgatvahāniḥ syāt | api ca yugapatprayogavacanena grahaṇādaṅgāpūrvairyugapadevopakartavyam | na ca paraspareṇāsaṃbaddhānāṃ yaugapadyaṃ saṃbhavati | na caiṣāṃ kaścitsaṃbandhe heturasti | etena pradhānāpūrvāṇāṃ phale yaugapadyaṃ pratyuktam |</p>
		<lg>
		  <l>tasmātkṛtatvamātreṇa pradhānaṃ puruṣe phalam |</l>
		  <l>aṅgāni ca pradhāneṣu janayantīti gamyate ||</l>
		</lg>
		<p>na cāpūrvasyotpattirabhivyaktirvopapadyate | kutaḥ—</p>
		<lg>
		  <l>na tāvadyugapajjanyaṃ karmabhiḥ kramavartibhiḥ |</l>
		  <l>na cānavayavatvāttatkramaśo 'pi pratīyate ||</l>
		</lg>
		<p>evaṃ sāvannotpadyate | na cābhivyajyate | katham |</p>
		<lg>
		  <l>indriyārthobhayeṣāṃ naḥ saṃskārādvyaktiriṣyate |</l>
		  <l>na ca yāgādibhiḥ kiṃcitsaṃskṛtaṃ saṃpratīyate ||</l>
		</lg>
		<p>sarvābhivyaktīnāṃ trayānyatamasaṃskāradvāratvātsaṃskārāntaramavaśyaṃ kalpanīyaṃ tataḥ punaḥ <pb n="394"/>sa eva kleśa ityapramāṇatā | yadi ca kriyānantaramapūrvamupalabhyeta tato 'bhivyajyata iti brūyāma | yadi cāsya prāgastitve pramāṇaṃ bhavet | na tu tadubhayamapyastīti | sarvathā nāstyapūrvaṃ | na caitatsūtraṃ tatpratipādane vispaṣṭamityavyākhyānametat | atrocyate | yadidaṃ svamatiparikalpitaṃ vigrahavadivāpūrvaṃ bhavadbhirnirākriyate na tenāsmākaṃ kiṃcidvirudhyate | yato naitattādṛśaṃ kasyacidiṣṭaṃ, kiṃ tarhi—</p>
		<lg>
		  <l>karmabhyaḥ prāgayogyasya karmaṇaḥ puruṣasya vā |</l>
		  <l>yogyatā śāstragamyā yā parā sā 'pūrvamiṣyate ||</l>
		</lg>
		<p>pradhānakarmaṇāmaṅgakarmaṇāṃ vā prākkaraṇātsvargādiprāptyayogyāḥ puruṣāḥ kratavaśca svargakāryāyogyāḥ | tāmubhayīmapyayogyatāṃ vyudasya pradhānairaṅgaiśca yogyatopajanyata ityavaśyaṃ sarveṇābhyupagantavyam | asatyāṃ tasyāmakṛtasamatvaprasaṅgāt | saiva ca puruṣagatā kratugatā vā yogyatā śāstre 'sminnapūrvamityapadiśyate | yattu pratyakṣādigamyatvamasya nāstīti satyaṃ, śrutārthāpattivyatiriktairna gamyate sa tvadoṣaḥ | kiṃ kāraṇam—</p>
		<lg>
		  <l>śrutārthāpattirevaikā pramāṇaṃ tasya veṣyate |</l>
		  <l>śabdaikadeśabhāvācca svārtheṣvāgama eva naḥ ||</l>
		</lg>
		<p>yena vākyena yāgātsvargo bhavati prayājādibhiśca pradhānopakāro bhavatītyetaccodyate tenāvaśyaṃ vinaṣṭānāmavinaṣṭānāmapi caiṣāṃ kā 'pi svakāryotpādanaśaktirastītyabhyupagantavyaṃ sarvabhāvānāmaśaktānāṃ kāryārambhābhāvāt | niyogataścātrātītānāmevaṃ śaktireṣṭavyā | kutaḥ—</p>
		<lg>
		  <l>kṣaṇikatvena sarvatra naikasyāpi hi karmaṇaḥ |</l>
		  <l>kathaṃ cidyugapadvṛttiḥ phale kimuta bhūyasām ||</l>
		</lg>
		<p>yadeva hi karma gṛhītaṃ tadeva hi kṣaṇikasūkṣmāvayavatvātphalaṃ prati yugapadbhavitumasamarthaṃ kimuta yānyanekātmakāni darśapūrṇamāsaprabhṛtīni | yadā hi pūrṇamāso bhavati na tadā darśo yadā darśastadā pūrṇamāsaściravinaṣṭastathaikasminneva samudāye yadā ' 'gneyastadā 'gnīṣomīyopāṃśuyājau na staḥ, yadā tayorekastadetarau na vidyete iti yaugapadyāsaṃbhavaḥ | tadyadā darśapūrṇamāsastadavayavo vā kāṃcitpuruṣe śaktimanādhāyaiva vinaśyettataḥ prāgavasthātulyatvāduttarakarmaṇāṃ pūrvaiḥ saha rūpataḥ śaktito vā sāhityābhāvānna kevalakaraṇotkaścidviśeṣa iti sahitasādhyatvena śrutaṃ phalaṃ sāhityāsaṃpattyā nopapadyeta | na hi kevalo darśastatsādhanatvena śrūyate tadantyaṃ vā karma | niyogataśca karmānantaraphalotpattivādinā 'pi sarvakarmānte sā 'bhyupagantavyā | tataśca yasyaivā ' 'nantaryaṃ tadevaikaṃ sādhanaṃ prāpnoti netarāṇi ciravinaṣṭatvāt | atha tu sarveṣāmapūrvākhyāḥ śaktayastiṣṭhanti tataḥ svarūpāṇāmatantratvātteṣvasatsvapi śaktigatameva yaugapadyaṃ vyavahārāṅgatvādauvyāpariṣyate | tathā cā ' 'ha—</p>
		<lg>
		  <pb n="395"/>
		  <l>śaktibhiḥ sarvabhāvānāṃ vyavahārānupātitā |</l>
		  <l>tenānyadeśakāle 'pi rūpe tābhiḥ sa sidhyati ||</l>
		</lg>
		<lg>
		  <l>laukikaṃ cāpi yatkarma phale kālāntarodgatau |</l>
		  <l>tatrāpi śaktirevā ' 'ste na tvapūrvamiheṣyate ||</l>
		</lg>
		<p>yānyapi ca laukikāni kṛṣighṛtapānādhyayanaprabhṛtīni karmāṇi kālāntaraphalatveneṣyante teṣāmapi svarūpāvasthānāsaṃbhavātsaṃskāraireva tiṣṭhadbhirvyavahārasiddhiḥ | te tvavaidika tvātsaṃskārā nāpūrvaśabdābhidheyatvena prasiddhāḥ | tena prāgevānuṣṭhānācchāstraśravaṇavelāyāmeva kṣaṇikānekāṅgapradhānaprayogasādhyaṃ phalaṃ viditvā śāstrapratyayādeṣā buddhirbhavati nūnaṃ kenāpyātmanā samastānyaṅgapradhānāni phalakālaṃ yāvattiṣṭhantīti | pratyakṣaṃ ca svarūpabhaṅgadarśanānna śaktivyatiriktātmāvasthānopapattiḥ | yattu śrutahānyaśrutakalpanāprasaṅga iti | tanna—</p>
		<lg>
		  <l>yāgādeva phalaṃ taddhi śaktidvāreṇa sidhyati |</l>
		  <l>sūkṣmaśaktyātmakaṃ vā tatphalamevopajāyate ||</l>
		</lg>
		<p>yadi hyasaṃbandhinā kenacitphalaṃ sādhyeta tato doṣaḥ syāt | yāgāhitayā tu śaktyā sādhyamānaṃ yāgenaiva sādhitaṃ bhavati | sarvasādhanānāmiṣṭaphalapravṛttāvāntarālikavyāpārāvaśyaṃbhāvitvāt | atha vā sarvameva kāryaṃ dadhyādi kṣīrāderutpadyamānaṃ na sahasaiva sthūlenaivā ' 'tmanotpadyate | kiṃ tarhi, sūkṣmāṇi tāvadrūpāntarāṇyanubhavati | evaṃ svargādayo 'pyaṅkurādisthānīyāṃ tāvadapūrvāvasthāṃ pratipadyante tayā cotpadyamānayā ta evotpannā bhavantīti | etāvāneva<note><p>yadā ca sthāyyapūrvaṃ śaktyātmakatvātkarmaphalābhyāmanatyantabhinnaṃ tadā phalaṃ bhāvayedanenetthamiti trayāṇāmapi bhāvanāṃśānāṃ yaugapadyābhidhānamapi karmaphalakālayoravicchedādupapannaṃ bhavatītyāha॔ etāvānityādinā |</p></note> cātra vartamānaḥkālo yadacyutiḥ karmasaṃkalpātprabhṛtyāsarvāntyaphalāvayavopabhogāt | āha ca—</p>
		<lg>
		  <l>kāṣṭhaiḥ paktavyamityukte nirdiṣṭā jvalanakriyā |</l>
		  <l>aṅkure jāyamāne ca vṛkṣo 'ṣyutpanna iṣyate ||</l>
		</lg>
		<p>yattu saṃbhāvanāpadamapūrvaṃ nā ' 'rūḍhamiti | tadayuktam | kutaḥ॔</p>
		<lg>
		  <l>vināśitvena vijñātaṃ sādhanaṃ lokavedayoḥ |</l>
		  <l><note><p>na saṃbhāvitaṃ sāmarthyarūpeṇa sthāyitvaṃ yasyeti vigrahaḥ |</p></note>asaṃbhāvitasāmarthyasthāyitvaṃ codyate katham ||</l>
		</lg>
		<p>nūnaṃ vinaṣṭasyāpyetasya sāmarthyaṃ phalanirvṛttikālāvadhiṃ yāvadāsta iti hi yāvannāvadhāryate tāvadvināśinī kriyā codayitumevāśakyā | tasmātsaṃbhāvanā 'vadhāraṇā ca <pb n="396"/>prathamameva siddheti |</p>
		<lg>
		  <l>na vā 'tikrāntayāgebhyaḥ puruṣebhyaḥ phalodgatiḥ |</l>
		  <l>atikrāntānatikrāntaviśeṣastava nāsti hi ||</l>
		</lg>
		<p>yadi hyanāhitasaṃskārā eva yāgā naśyeyustataḥ prāgavasthātulyatvādatikrāntānatikrāntayāgayoḥ ko viśeṣaḥ syāt | ātmatvaṃ tāvadaviśiṣṭamubhayoḥ | yāgatvamapi hi vinaṣṭākṛtayāgayostulyam | na ca kriyārahitasyāvasthāntaragatasya vā kartṛtvamavatiṣṭhate | kartṛśaktistiṣṭhatīti cet | na | tasyāḥ prāgapi yāgakaraṇādvidyamānatvenākaraṇatvāt | api ca yadi puruṣaḥ phalasādhanaṃ sarvakarmaṇāṃ śubhāśubhānāmaviśiṣṭa ityekarūpaphalaprasaṅgaḥ | tathaikena yāgena bahubhiśca tadatikramalakṣaṇalakṣitatvāviśeṣādbahuyājinaḥ phalaviśeṣo na syāt | etenaiva bahuprayogānuṣṭhāyinaḥ pratyuktāḥ | kartranabhidhāyiti vā ' 'khyāte kathamayamartho vijñāyate | yasya tvapūrvāṇi kriyante tasya pratikarma pratiprayogaṃ ca tadbhedādupapanne phalanānātvavaicitrye | kiṃ ca |</p>
		<lg>
		  <l>aṅgamadhye 'pi kartaiva bhaveccedupakārakaḥ |</l>
		  <l>prasaṅgasiddheraṅgānāmaprāptirvikṛtau bhavet ||</l>
		</lg>
		<p>prayājādīnāmapi kṣaṇikatvātsvarūpasaṃnidhyabhāve bhavatpakṣe kartraiva pradhānopakāraḥ kartavya iti so 'pi cāpūrvābhāvātkartrātmana evopakārakastatra yena prakṛtau prayājādayaḥ kṛtāstasya vikṛtiṣu tadgatopakārasadbhāvādvinā 'pi tantramadhyavidhānena tatphalāvāpteḥ prasaṅgalakṣaṇamastīti	 na punaraṅgānyanuṣṭhātavyāni | tatra ‘prayāje prayāje kṛṣṇalaṃ juhoti’ ityādīni nopapadyeran | nanvatyantakālabhedānnaitatprasajyate | vakṣyatyasyottaram <note type="reference"><ref cRef="MīSū:12.1.1.4">( a. 12 pā. 1 a. 1 sū. 4 )</ref></note>‘arthasyāvikṛtatvāta’ iti | yadeva hi pratyāsannāni prati kartrātmakaṃ tadupakārarūpamiṣyate tadeva dūrasthāyāmapi vikṛtāvityaviśeṣaḥ | ete karmavināśapakṣe 'pi doṣāḥ prasaktavyāḥ | yasyāpi ca karmavināśādeva phalaṃ bhaviṣyatītyabhiprāyastasyāpi śubhāśubhaikānekakarmatatprayogavināśānāṃ prāgabhāvapradhvaṃsābhāvānāṃ vā 'vastutvenāviśeṣātphalabhedavaicitryānupapattiḥ | tathā hi—</p>
		<lg>
		  <l>eko rogo hṛto yasya yasya vā 'pahṛtā daśa |</l>
		  <l>arogitve tayorbhedo na kaścidapi dṛśyate ||</l>
		</lg>
		<p>yadi tu pratikarma vināśānāṃ vaicitryamiṣyate tathā sati vastutvāpattervastvantarābhāvāccāpūrvavastveva vināśaśabdenābhidhīyeta |</p>
		<lg>
		  <l>na ca karmavināśebhyaḥ svargādi śrūyate phalam |</l>
		  <l>viparyayācca naitebhyo jātaṃ yāgasya tadbhavet ||</l>
		</lg>
		<p><pb n="397"/>‘yajeta svargakāma’ iti hi śrūyate na yāgābhāvaṃ pratipadyeteti | tatra bhāvāṃśasādhyasādhanasaṃbandhaniṣṭhe vākye yastatrābhāvāṃśasādhyasādhanasaṃbandhaṃ kalpayati tena vedastavidapramāṇīkṛtaḥ | kutaḥ | karmavināśaprabhavaṃ hi sadetanna kathaṃcitkarmasambandhīti śakyaṃ vaditum | atyantaviparītatvāt | na hyagnyātapaprabhavo dāhaḥ śaityasaṃbandhītyucyate | atha vā yathaiva yāgācchrutaṃ tadabhāvātkalpyate tathaiva svarge śrute tadabhāvaḥ phalamityapi kalpyeta | apūrvapakṣe 'pi tulyamiti cet | na | tasya karmaphalaśaktyātmakatvenātyantābhedāt | uktaṃ hyetatpurastāt | apūrveṇa kriyamāṇaṃ yāgenaiva kriyate, apūrve vā kṛte phalameva kṛtaṃ bhavatīti | na ca loke 'pi kaścidabhāvaḥ kāraṇatvena dṛṣṭaḥ | yadi tu kvacidudāhriyeta, śakyaṃ tatra bhāvāntaraṃ darśayituṃ na tvatrāpūrvādṛte tādṛkkiṃcidasti | yattvapūrvasyāpi naiva kāraṇatvaṃ dṛṣṭamiti tadayuktam | sarvatra śaktisāmānyopalambhāttadviśeṣamātratvāccāpūrvasya | yattu śāstreṇa kālāntaraphalaṃ nā ' 'śritaṃ prayogottarakālakalpanā ca śāstre 'ntarbhavati | tasmādānantaryameva coditamiti | tatra yathāśrutakṣaṇikānekakarmānantaryaṃ na saṃbhavatītyuktaṃ prāk | svarganarakau ca niratiśayasukhaduḥkhātmakatvāddeśāntarajanmāntarānubhavanīyau na karmānantaraṃ saṃbhavata iti ṣaṣṭhādye vakṣyāmaḥ |</p>
		<lg>
		  <l>aihikaṃ cāpi putrādi kramajanmasvabhāvakam |</l>
		  <l>na karmānantaraṃ kaścitphalaṃ labdhuṃ vyavasyati ||</l>
		</lg>
		<lg>
		  <l>na ca grāmādisaṃprāptiḥ kevalā phalamiṣyate |</l>
		  <l>upayogaścireṇaiṣāṃ na nimittādvinā bhavet ||</l>
		</lg>
		<p>cirakālopabhogaphalātmakatvādgrāmādīnāṃ kriyānantaraṃ tādātmyāsaṃbhave sati yatraivāntarāle nimittaṃ kṣīṇaṃ tatraivāpahāraḥ prasajyetetyavaśyaṃ samastopabhogaṃ yāvadavasthitena kena cidbhavitavyam | tataśca prāgeva prayogāditthamavadhāraṇātkartṛvaiguṇyāśaṅkyā 'rthāpatteranaikāntikatvamityayuktametat | yattu pratiṣedheṣu na śāstragabhyamapūrvamityucyate |</p>
		<lg>
		  <l>vidheyebhyo yathā 'pūrvaṃ vidhiśāstreṣu gamyate |</l>
		  <l>tathaiva pratiṣedhyebhyaḥ pratiṣedhaistaducyate ||</l>
		</lg>
		<p>yathā hi laukikānāmeva dravyādīnāṃ phalavidhyuttarakālaṃ vaidikatvādvedagamyā 'pūrvasiddhiḥ, evaṃ brahmahatyādīnāmanavagatanarakaphalānāṃ pratiṣedhottarakālabhāvinā vaidikatvenaiva narakaprāptisamarthā 'pūrvakalpanopapattiḥ | satyapi cāsya calanādikriyārahitatve kartṛsaṃbandhamātreṇa taddeśāntaraprāpaṇādikriyāsaṃbandhābhyupagamānniṣkriyatā 'nupālambhaḥ |</p>
		<lg>
		  <l>ātmaiva cā ' 'śrayastasya kriyā 'pyatraiva ca sthitā |</l>
		  <l>ātmavāde sthitaṃ<note><p><ref cRef="MīSū:1.1.5">( a. 1-pā. 1-sū. 5 )</ref> ityatra vṛttikāramatānuvāde pratyakṣavisaṃvādaparihāragranthe bhāṣya iti śeṣaḥ |</p></note> hyetatkartṛtvaṃ sarvakarmasu ||</l>
		</lg>
		<p><pb n="398"/>dvyavadānaprakṣepādīnāṃ hi sarveṣāṃ saṃkalpādidvāreṇā ' 'tmaiva kartetyavadhāritam | ataśca te pralīyamānāstatra svargādyupabhogaśaktimādhāya pralīyanta ityavirodhaḥ | kathaṃ vinaṣṭasya karmaṇaḥ śaktistiṣṭhatīti cet | atrābhidhīyate—</p>
		<lg>
		  <l>yadi svasamavetaiva śaktiriṣyeta karmaṇām |</l>
		  <l>tadvināśe tato na syātkartṛsthā tu na naśyati ||</l>
		</lg>
		<p>kathamanyaśaktiranyatra samavaitīti cet | na | kriyātmanoratyantabhedābhāvāt | api ca—</p>
		<lg>
		  <l>śaktiḥ kāryānumeyatvādyadgataivopayujyate |</l>
		  <l>tadgataivābhyupetavyā svāśrayā 'nyāśrayā 'pi vā ||</l>
		</lg>
		<p>yadā karmavināśāttadgatā śaktirapi niṣprayojanā bhavati, avaśyaṃ cāsau kalpayitavyā, tadā 'syāḥ svarūpavadevā ' 'śrayaviśeṣo 'pi kāryakṣama eva pramātavyaḥ | tathā 'ṅgāpūrvāṇā mapyātmāśritānāmevaikārthasamavāyena pradhānaiḥ saṃbaddhānāmapyupakurvatāmāśrayaśeṣatvābhāvādārādupakārakatvaprasiddhiḥ | yattu puruṣārthatvaṃ prasajyata iti | naiṣa doṣaḥ—</p>
		<lg>
		  <l>tādarthyena hi śeṣatvaṃ nā ' 'śrayāśrayibhāvataḥ |</l>
		  <l>rājarthaupayikaṃ nityamuṣṭro vahati kuṅkumam ||</l>
		</lg>
		<p>na cāmūrttānāmāśrayāśrayibhāvena na bhavitavyam | ātmasukhādivattadupapatteḥ | yattu vrīhyādisamavāyiprokṣaṇādinimittaṃ taṇḍulādidravyāvasthāsaṃcaraṇaparamparayā dauvyavadānaṃ yāvadgataṃ tatrāpi pradhānasyāpi kena cidaṃśena samavāyāttadīyāpūrvaniṣpattāveva vyāpṛtya nivartate | tenaiva caiṣāṃ nā ' 'rādupakārakavadaśeṣapradhānārthatvamabhyupagamyate | yathaiva caikārthasamavāyādaṅgapradhānāpūrvāṇāṃ saṃbandha evamaṅgāpūrvāṇāmanyonyaṃ pradhānāpūrvāṇāṃ ca vaktavyaḥ | tataśca yugapatkāryārambhasiddhiḥ | kathaṃ punaḥ kramotpattīnāṃ pradhānāpūrvāṇāṃ kramavarttibhirevāṅgāpūrvaiḥ prāgūrdhvaṃ cotpadyamānairyugapadupakartuṃ śakyam | kecittāvadāhuḥ | aṅgamadhyavartiṣu pradhāneṣu pūrvāṅgāpurvairniṣpannairāgāmibhiśca prakramavaśātpracalitāvasthairekaikaṃ pradhānaṃ svāpūrvaṃ sādhayati | ātithyābarhirvacca sādhāraṇyānnaikapradhānāpūrvaniṣpattau tānyapavṛjyante | kathaṃ punaranāgatānāmupakārakatvaṃ bhavati | ekāntāvadhāraṇādaubhojanapratyāsattau sthālīparimārjananiṣpattivaditi draṣṭavyam | nanu ca yadyanāgatāvastheṣveteṣu pradhānāpūrvāṇi niṣpadyante tato naivottarāṅgāṇi kartavyāni | kathaṃ na kartavyāni, yadā tatkariṣyamāṇatāsaṃbhāvanayā tāni niṣpannānyapi tadakaraṇānnāpavṛjyante | anye punarāhuḥ | ekaikamaṅgamitaretaranirapekṣamātmīyamātmīyaṃ tāvadapūrvaṃ karoti, tathā pradhānamapyāgneyādi yathāśrutasamastāṅgāpūrvālābhāttannirapekṣaṃ tadā 'nutpannapradhānāntaranirapekṣaṃ ca prathamakṛtasāmavāyikāṅgāpūrvamātrānugṛhītaṃ svāpūrvameva tāvatsādhayati | evaṃ yadā darśāpūrvāṇi tadaṅgāpūrvāṇyapi samastāni niṣpannāni tadā tadīyabrāhmaṇatarpaṇānantaramaparyāyavidhānādyugapatprayogavacanopasaṃhāraka<pb n="399" break="no"/>lpitamaṅgāni pradhānāni ca prati, tantrabhūtaṃ samastānyaṅgāpūrvāṇyapūrvātmakamekaṃ yugapanniravayaṃ pradhānopakāraṃ kṛtvā nivartante | tataśca tadvaśena pradhānāpūrvāṇyapyekaphalotpattiśaktibhūtaṃ saṃhatya sarvāṇyekamapūrvāntaraṃ janayitvā 'pavṛjyante | tattvāphalalābhādajaraṃ tiṣṭhati | yadi punaḥ pratibandhakarahitaṃ tadānīṃ phalamevotpadyate tato 'pi kiṃ kalpanīyamevāpūrvam | bāḍham | na hi tasmādṛte samastaphalopabhogasiddhirityuktam | atha kasmātprātyātmikānyevāṅgāpūrvāṇi pradhānopakārakatvaṃ bhinnāni ca pradhānāpūrvāṇi phalabījatvaṃ na pratipadyante | satyaṃ, na hi kaścidatra doṣaḥ | kiṃ tu—</p>
		<lg>
		  <l>arthāpatterihāpūrvaṃ pūrvamekaṃ pratīyate |</l>
		  <l>tatastatsiddhaye bhūyaḥ syādapūrvāntarapramā ||</l>
		</lg>
		<p>pradhānānāṃ phalaṃ pratyaṅgānāṃ ca pradhānāni prati yugapadupādānādapekṣāvaśenaikāpūrvakalpanayā ca tatsaṃbandhopapatternetarakalpanāpramāṇamastītyekameva tāvadavadhāryate | tataḥ punaḥ kramavartibhiḥ karmabhistadaśakyaṃ yugapatkartumiti tatsiddhyarthaṃ prātyātmikāpūrvāntarakalpanā bhavati | sarvatra ca—</p>
		<lg>
		  <l>pramāṇavantyadṛṣṭāni kalpyante subahūnyapi |</l>
		  <l>adṛṣṭaśatabhāgo 'pi na kalpyo hyapramāṇakaḥ ||</l>
		</lg>
		<p>kecittvatra codayanti | yadi paurṇamāsyāṃ kṛtānyaṅgāpūrvāṇyamāvāsyāṃ yāvattiṣṭheyustatastaireva kṛtārthatvānnaivāṅgāni punaḥ prasajyeran | evaṃ ca sati <note><p>pañca prayājāstrayo 'nūyājā dvāvājyabhāgau sviṣṭakṛdityekādaśa | sāṃnāyyasya saṃpratipannadevatākatvena saha prakṣepādāgneyena saha pradhānāhutidvayamiti trayodaśatvaṃ jñeyam |</p></note>‘trayodaśāmāvāsyāyāma’ ityāhutisaṃkhyā bādhyeta | anye tu pariharanti | sāṅgayoḥpaurṇamāsyamāvāsyayoḥ kālāntarasaṃbandhātsarvairaṅgairdviḥ prayuktaiḥ samudāyadvayasyopakartavyamityavadhāraṇātpunaḥ prayogaḥ setsyatīti | atha vā, evaṃ vaktavyaṃ sāṅgā paurṇamāsyamāvāsyā 'sahitā svārthaṃ karotīti karaṇavibhaktiśruteravagamātpūrvoktenaiva nyāyena pradhānāpūrvatrayaṃ svāṅagāpūrvānugṛhītamekamapūrvaṃ kṛtvā 'pavṛjyate | tatpunarevaṃ niṣpannenaivāmāvāsyāpūrveṇa sahāparamapūrvamārabheta | tataśca nivṛtteṣvaṅgāpūrveṣvamāvāsyāyāṃ kriyamāṇānyaṅgāni na nirākariṣyanta ityadoṣaḥ | etayaiva ca diśotpattivirodhaḥ parihartavyaḥ | āha ca—</p>
		<lg>
		  <l>āvṛttibhiryathā 'dhyāye saṃskāro bhavati kramāt |</l>
		  <l>vākyāvayavarūpeṇa tathā 'pūrvaṃ bhaviṣyati ||</l>
		</lg>
		<p><pb n="400"/>na cāmūrtasyāvaśyamavayavairna bhavitavyam | anayaiva hyarthāpattyā śakyate vaktuṃ sūkṣmāvayavarūpeṇa tatpratīyata iti | yadā 'pyatyantāsatāmanutpatteḥ prāgavadhṛtāstitvamabhivyajyate tadā 'pi pratipuruṣaṃ karmabhiḥ svīkaraṇātphalābhimukhakaraṇaṃ śabdādivilakṣaṇā 'syābhivyaktirbhaviṣyati | tathā hi—</p>
		<lg>
		  <l>naikarūpaiva bhāvānāmabhivyaktiḥ pratīyate |</l>
		  <l>ātmasthonmīlanaṃ tena vyaktirasya bhaviṣyati ||</l>
		</lg>
		<lg>
		  <l>sarvāvāptisamartho vā prakṛtyātmā sadeṣyate |</l>
		  <l>kaścittu pratibandho 'sya karmabhiḥ so 'panīyate |</l>
		</lg>
		<p>tasmādastyapūrvam | sūtrasyāpi ca na prakṛtaupayikamanyamarthaṃ paśyāmaḥ | tenā ' 'rambhacodanaivāpūrvasyāpi codanetyayamevārthaḥ | <hi rend="bold">yadi punaḥ phalavacanasāmarthyāttadeva</hi> na vinaṣṭamiti, apūrvakalpanāniṣpramāṇakatvaṃ manvāno varametadityāha | na hi karmaṇāṃ rūpamupalabhāmaha ityayuktaṃ, <note type="reference"><ref cRef="MīSū:6.3.3.12">( a. 6 pā. 3 a. 3 sū. 12 )</ref></note>‘rūpaśabdāvibhāgācca’ ityatra pratyakṣopalabdhyabhidhānāt | yāgaprastāve ca sati tasyācalanātmakatvāt, <hi rend="bold">yadāśrayaṃ deśāntaraṃ prāpayatītyasaṃbaddham</hi> | atrocyate—</p>
		<lg>
		  <l>kālāntarakṣamaṃ rūpaṃ karmaṇo nopalabhyate |</l>
		  <l>bhaṅigarūpopalabdhistu na phalāyopayujyate ||</l>
		</lg>
		<p>yadyapi karmasvarūpamupalabhyate tathā 'pi kālāntarāvasthānābhāvānna tadupayujyata iti nopalabhāmaha ityucyate |</p>
		<lg>
		  <l>yāge 'pi prastute cātra calanaṃ yadudāhṛtam |</l>
		  <l>tatprakṣepāṃśarūpeṇa yāge 'pyastīti niścayāt ||</l>
		</lg>
		<p>na hi saṃkalpamātreṇa phalaniṣpattiḥ | samastātsamastetikartavyatākācca karmaṇaḥ phalaśravaṇāttatra dauvyavadānaprakṣepādīnāṃ grahaṇāsādanādīnāṃ ca saṃyogavibhāgaphalatvātsthāyitve tadāśrayeṇāvaśyaṃ bhavitavyam | na cāsāvasti | na cābhivyaktaṃ rūpamupalabhyate | saṃkalpādīnāmapi saṃkalpāntarāditirodhānānnātra svarūpāvasthānopapattiḥ | avasthānaṃ cā ' 'tmasamavetasya vā syātpradeyadravyasamavetasya vā | na tāvadātmani calanaṃ samavaiti, sarvavyāpinaḥ saṃyujyamānaviyujyamānadeśāsaṃbhave calitumasāmarthyāt | kathaṃ sarvavyāpitvamasyeti cetsarvatropalabhyamāna<pb n="401" break="no"/>kāryatvāt | ahaṃpratyayena hi caitanyasvabhāvasyā ' 'tmano 'stitvamātramavagamyate na tu deśataḥ kālato vā viśeṣyate | tataśca—</p>
		<lg>
		  <l>anavacchinnasadbhāvaṃ vastu yaddeśakālataḥ |</l>
		  <l>tannityaṃ vibhu cecchantītyātmano vibhuteṣyate ||</l>
		</lg>
		<p><hi rend="bold">sarvatra kāryopalambha</hi> iti॔ahaṃpratyayamevāviśeṣitaṃ vadati | sukhaduḥkhādyupalabdhirvā | na hi kva cidgataiste nopalabhyante | na caite śarīradharmā iti sthitamātmavāde | tatra yadyasarvagata ātmā bhavettato yadeva tadvatā deśena śarīraṃ yujyate tadaiva sukhādyupalabdhiḥ syānnānyatra | śarīramātrāntargatātmavādī tvāha—<hi rend="bold">nanu tadeva deśāntarādāgamanasya</hi> liṅgam | ataśca viruddhahetutvamasyeti | kutaḥ—</p>
		<lg>
		  <l>yugapadyadi sarvatra kāryamātmagataṃ bhavet |</l>
		  <l>tataḥ sarvagatatvaṃ syātparyāye tu śarīravat ||</l>
		</lg>
		<p>yadi hi śarīrādbahirapi kiṃcidātmakāryamupalabhemahi śarīrāntare sukhaduḥkhādīnvā tataḥ sarvagatatvamadhyavasyema | yatastu svaśarīrāntarvartyeva kāryaṃ yatra yatra ca tadgatistatra tatra paryāyeṇopalabhyate taccharīrakāryavadeva tatsahitagatasyopapatsyate | anyathā hi śarīramapi sarvagataṃ syāt | tasmāccharīravadevāsya tatra tatra gamanāpatteḥ sutarāṃ sakriyatvaprasaṅgaḥ | saṃdeho vā 'stu sādhāraṇānaikāntikatvāt | āha ca—</p>
		<lg>
		  <l>ātmā śarīrasaṃmiśrastenaiva saha saṃgamāt |</l>
		  <l>tatra tatra sukhādīni kāryāṇi pratipadyate ||</l>
		</lg>
		<p>tatrottaraṃ <hi rend="bold">na hyasatyāgamane kiṃcidviruddhamiti</hi> | yeṣāṃ tu <hi rend="bold">na tu tadeveti</hi> pāṭhaḥ teṣāṃ siddhāntavādyeva paryāyeṇa sarvatrā ' 'tmakāryopalambhanamāgamanaliṅgatve 'pyaviśiṣṭamāśaṅkyottaraṃ vadatīti granthayojanā | kathaṃ punaridamuttaraṃ <hi rend="bold">na hyasatyāgamana iti</hi> | tathā hi—</p>
		<lg>
		  <l>naivāvirodhamātreṇa svapakṣaḥ sidhyati kvacit |</l>
		  <l>parasyāpyavirodhitvamaviśiṣṭaṃ hi dṛśyate ||</l>
		</lg>
		<p>pareṇāpi hi śakyaṃ vadituṃ na hi sati gamane kiṃcidviruddhamiti | atrābhidhīyate |</p>
		<lg>
		  <l>ubhayatrāvirodhitvaṃ prāptaṃ na hyasatīti yat |</l>
		  <l>punarbravīti tannūnaṃ virodhyāgamanaṃ matam ||</l>
		</lg>
		<p>parisaṃkhyārūpeṇāsatyeva ' 'gamane na kiṃcidviruddhaṃ sati tu bahu viruddhamityāha | tadupavarṇyate—</p>
		<lg>
		  <pb n="402"/>
		  <l>svatastāvadamūrttatvānna bhūtairmiśratā ' 'tmanaḥ |</l>
		  <l>tataśca tairasaṃśliṣṭo na netuṃ śakyate kvacit ||</l>
		</lg>
		<p>yadā mūrtānāmapi sūkṣmāṇāṃ candrādityaprakāśādīnāṃ na mṛtpiṇḍādibhiḥ saha miśratvamupapadyate, tannayanena vā nayanaṃ tadā ' 'tmanaḥ svabhāvenātyantāmūrtasya jñānasaṃtānasya vā bhūtairmiśratvaṃ bhavediti kuta etat | yo 'pi syādvādī baddhātmanāṃ śarīrādatyantavyatirekālābhādastyeva mūrtatvaṃ jīvasyeti brūyāttasyāpītaretarāśrayaprasaktirmiśratvānmūrtatvaṃ mūrtatvācca miśrabhāva iti | tasmānmuktāvasthānidarśanena lakṣaṇato 'syāmūrtatvānna śarīrasaṃparkanimittamūrtatvasiddhiḥ | tataśca śarīrādanyastenāsaṃpṛktaśca | asparśatvāccānākṛṣyamāṇaḥ śarīre gacchati tadgatākāśapradeśavadātmā paścānniḥsṛtastatraiva tiṣṭhet | na hi tasya vāyunā pṛthivyādibhirvā preraṇaṃ yena svatantraḥ paraprerito vā gacchet | jvālāprabhṛtīnāṃ tu sparśavattvādvāyunā preryamāṇānāmulmukādinā vā nīyamānānāṃ yuktaṃ gamanam | tena kevalaṃ śarīraṃ gacchadacetanaṃ syāt | sarvagatatve tu yatra yatra gamyate tatra tatrā ' 'tmānusyūtirastīti yuktā caitanyānuvṛttiḥ, yathā pūrvākāśapradeśatyāge sarvagatatvādeva pareṇāvakāśadānasiddhiḥ | kiṃ ca—</p>
		<lg>
		  <l>asarvagatapakṣe syājjīvo dehādanirgataḥ |</l>
		  <l>aṇuḥ śarīramātro vā sarvathā 'pi na yujyate ||</l>
		</lg>
		<p>jñānasaṃtatipakṣastāvannirākṛtaḥ | tatra nityaḥ sannātmā śarīrābhyantaravarttī |</p>
		<lg>
		  <l>yadyaṇuḥ kalpyate tatra dehaṃ na vyāpnuyādasau |</l>
		  <l>tataśca sarvagātrasthasukhapuṣṭyādyasaṃbhavaḥ ||</l>
		</lg>
		<p>yadā hyaṇumātra ātmā bhavati tadā yāvāneva pradeśaviśeṣastenādhiṣṭhitastanmātragatānāmeva sukhaduḥkhādīnāmupalabdhiḥ prāpnoti, tataścaikasminkṣaṇe śiraḥpādavedanānubhavo na syāt | atha laghusaṃcāritvāttatra tatropalabhyata ityucyate, na tatra pramāṇamasti | na ca kālabhedo lakṣyate, anavasthitasyopalabdhikālāsaṃbhavānnaikatrāpyupalabhyeta | tasmādakalpaneyam | śarīrāvayavānāṃ cāpariśoṣaṇaṃ puṣṭyādi cā ' 'tmādhiṣṭhitānāṃ bhavati mṛtāvasthāyāṃ viparyayadarśanāt | tatra ya evāvayavastenotsṛṣṭaḥ sa eva mṛtavacchuṣyet | atha śarīraparimita ārhatapakṣeṇābhyupagamyate tatrāpi bahvadṛṣṭaṃ kalpanīyam ||</p>
		<lg>
		  <l>sadbhāvo 'vayavānāṃ ca tathā teṣāmanantatā |</l>
		  <l>saṃśleṣaśca vinā 'nyena tadbhāve 'pi ca nityatā ||</l>
		</lg>
		<lg>
		  <l>atisaṃkocavistārau puttikāhastidehayoḥ |</l>
		  <l>antarābhavasaṃcārastadbhāvājñānakāraṇe ||</l>
		</lg>
		<p><pb n="403"/>sarve hyavayavasadbhāvādayaḥ pratyakṣādyaviṣayāḥ santa utprekṣāmātreṇa kalpyante | te śabdavaccehāpi pratyākhyeyāḥ | śarīramātrāvadhikānāṃ caiṣāmutprekṣitumapyānantyādaśakyaṃ, na caiṣāṃ dravatvādinā vinā kaścitsaṃśleṣaheturvidyate | na cāsaṃśliṣṭānāmekajīvārambhasāmarthyam | sarvasaṃyogānāṃ ca viyogāvinābhūtatvādghaṭāditulyaḥ kadācijjīvasya pradhvaṃso bhavet | gātracchede ca tadvartināṃ jīvāvayavānāṃ tato niḥsṛtyā 'vaśiṣṭe śarīrabhāge punaḥ praveśa ityetadapramāṇakam | yattu viyojitamātrāṇāṃ hastādīnāṃ sphuraṇaṃ dṛṣṭaṃ, tadabhidhātapreritavāyunimittamiti na tāvatā jīvāvayavānugatirvijñāyate | tathā sati saṃkocavikāsāveteṣāṃ bhavata ityatra na kiṃcitpramāṇaṃ paśyāmaḥ | dīpaprabhāprabhṛtīnāṃ tu kathaṃcitpratyakṣatvādupapadyete | na ca pradīpaprabhāyāḥ saṃkoco bhavati śarāvādicchādane śeṣaprabhāvināśādanāvṛtā hi jvālā ' 'tmasamīpe prabhāmaṇḍalamārabdhuṃ samarthā nā ' 'cchāditā | etenaiva ca vikāso 'pi pratyuktaḥ | anya eva hyavayavāstatra pracīyamānā vistāraṃ janayanti na tāvatāmeva vikāsaḥ | sparśavatāṃ ca parasparadeśapratibandhāddeśāntaravyāptyā vikāso ghaṭate, jīvāvayavānāṃ tvamūrtatvātsarveṣāṃ samānadeśatvāvighātānnityamaṇumātratvaprasaṅgaḥ syāt | kathaṃ caikasya jīvasya puttikāhastiśarīraparimitau saṃkocavikāsau yujyete | maraṇakāle cāntarābhavaśarīrasaṃcaraṇaṃ taccāsti, kena citpratibandhena sadapi na gṛhyate, tena ca śarīrāntare jīvanikṣepa ityādi niṣpramāṇakam | tasmātsarvagatatvam | yattu śyāmākataṇḍulamātrādipradarśanamupaniṣatsu tadvākyāntarapradarśitavibhutvasyaiva sataḥ sūkṣmagrahaṇagocaratvāt | yadapi dvaipāyanenoktam<note><p>bhārate iti śeṣaḥ |</p></note> | aṅguṣṭhamātraṃ puruṣaṃ niścakarṣa balādyama iti | tadapi kāvyaśobhārthaṃ vispaṣṭamṛtyuvyavahārapraśaṃsanārthaṃ ca prativratāpraśaṃsāpare vākye prajāpativapotkhedanādivaddraṣṭavyam | tathā hi tenaiva gītādiṣvanekaprakāraṃ sartagatatvaṃ varṇitam | nanu ca sarvagatatve vyomavatsarvaśarīreṣveka evā ' 'tmā prāpnoti | naiṣa doṣaḥ | śarīrabhūyastvātpratiśarīraṃ ca sukhaduḥkhopalabdhivyavasthādarśanāt | itarathā hyekaśarīreṇaiva caritārthatvādanekaśarīravaiyarthyaṃ syāt | janmāntaraśarīravadadoṣa iti cet | na | tatra karmāntaravaśenopabhogāntarārthaṃ punaḥ punarārambhātsarvaśarīragatasukhādyupalabdhiśca pratiśarīraṃ syāt | anyadīyaiścendriyaiḥ śarīrāntaragatasyā ' 'tmīyatvādupalabdherandhabadhirādīnāmabhāvaḥ syāt | varṇaviśeṣavyavasthayā ca karmacodanābhedo na syāt | ekasyaivā ' 'tmanastena tena śarīreṇa saṃbadhyamānasya sarvavarṇopapatteḥ | ātmanānātve tvadoṣaḥ | sarveṣāmapi ca sarvagatatve mūrtirahitatvātsamānadeśavṛttyavirodhaḥ | tadapekṣayaiva ca caitanyātmakatvādyavibhāgāccopaniṣa<pb n="404" break="no"/>tsvaikātmyavyavahāraḥ | kathaṃ punarnānātve 'pi sarveṣāṃ sarvaśarīraiḥ saṃbandhādanyadīyasukhaduḥkhādyanupalabdhiḥ | ke cittāvadāhuḥ—</p>
		<lg>
		  <l>yathā śarīramātre 'pi mātṛgarbhātmavartinām |</l>
		  <l>sukhādīnāṃ vyavasthaivaṃ sarvatraiṣā bhaviṣyati ||</l>
		</lg>
		<p>śarīraparimāṇātmavādino 'pi kilāyaṃ tulyo doṣastasyāpi garbhātmasamānadeśatvānmātṛkṣetrajñastadgatāni sukhādīnyupalabheta | tatra yastasya parihāraḥ sa sarvātmanāṃ sarvaśarīreṣu bhaviṣyatītyaviśeṣaḥ | yadyatropapattirucyeta na tu parapakṣasāmyāpattirevopapattistasya ca tava cobhayorapyanyena paryanuyogāt | api ca tasya tvagindriyaparimāṇatvādantaḥśarīrākāśe bāhyavadevā ' 'tmano 'nabhyupagamānnaiva garbhaśarīreṇa mātṛkṣetrajñasya prāptirasti yena tulyadoṣatā syāt | tasmādeva parihartavyam ||</p>
		<lg>
		  <l>deśaprāptyā yadīṣyeta sukhāderupabhogyatā |</l>
		  <l>tato doṣaḥ prasajyeta yogyabhoge tvaduṣṭatā ||</l>
		</lg>
		<p>yadi hyātmanaḥ sukhādīnāṃ ca samānadeśalakṣaṇa eva saṃbandha upabhogakāraṇamiṣyeta tato 'yaṃ doṣaḥ syāt | iha tu cakṣurādīnāmiva kṣetrajñayogyatālakṣaṇaḥ saṃbandhaḥ | tatra yathaiva tvagindriyeṇa sparśasamānadeśānāmapi rūpādīnāmagrahaṇam, evamanyenā ' 'tmanā 'nyadīyadharmādharmopāttasukhaduḥkhādyagrahaṇam | tasmādātmavādoktasvasvāmibhāvavyavasthānādadoṣaḥ | evaṃ sarvagatatvātsiddhamātmano niścalatvam | atha dvyavadānasamavetamāsīttata āha—<hi rend="bold">tadvinaṣṭamiti</hi> | na ca tasyāvināśaḥ | tadviparītadravyāntaropalambhāt | na cāsya grahaṇapratibandhahetuḥ kaścidasti yena na gṛhyeta | athārthāpattyā grahaṇapratibandhādi kalpyeta tathā 'pi satyapūrvādbahutaramadṛṣṭaṃ dṛṣṭaviparītaṃ ca kalpayitavyaṃ, tāvadavinaṣṭamāste, tathā na dṛśyate, tathā pratibandhahetuḥ, tasyāpyadarśananimittaṃ cetyevaṃ tasya tasyānyadityanavasthā, tathā kṣaṇikasya karmaṇaḥ sthānamanupalabdhikāraṇaṃ ca kalpyamityatigauravam |</p>
		<p><pb n="405"/>evamanāśritakarmāvasthānakalpanāyām | athā ' 'tmāśritameva saṃyogavibhāgāvakurvadāsīt | tatrāpi dṛṣṭaviparyayādṛṣṭakalpane syātām | tasmādvaramapūrvakalpanameveti siddhaṃ mūlādhikaraṇaprayojanam | dravyādīnāṃ phalasaṃbandhe teṣāmadṛṣṭārthatvātkarmaṇāmiva pratinidhyabhāvaḥ | karmaphalasaṃbandhe tu dravyādeḥ karmotpattyā dṛṣṭārthatvātsamānakāryatvajñānādasti pratinidhiḥ | kathaṃ tarhi pūrvapakṣavādinaḥ prakrāntāparisamāptidoṣābhāvaḥ | samāpanīyameva karma yena kena ciddravyeṇa | sadṛśopādāne tu na yatitavyaṃ sadṛśādapi phalāprāpteḥ, karmaṇaścāvihitasādhanaviśeṣasyānapekṣitasadṛśatvādyena kena citsiddheḥ | na ca tatpūrvadravyasya pratinidhirityucyate | anyārthatvādasādṛśyācca | pūrvadravyaṃ hi phalāya pravṛttamāsīdidānīmānīyamānaṃ tu pratyavāyaparihārāya naimittikaphalāya vā pravṛttasya karmaṇaḥ siddhyarthamiti | nāmadheyasiddhirapi prayojanameva | sā tu pūrvoktatvānna pradarśitā || 5 ||</p>
	      </div> <!-- sūtra !-->
	      <trailer>iti apūrvādhikaraṇam || 2 ||</trailer>
	    </div> <!-- adhikaraṇa !-->
	    <div type="adhikaraṇa" n="3">
	      <head type="toc">tānidvaidhādhikaraṇam</head>
	      <div type="sūtra" n="6">
		<lg>
		  <pb n="406"/>
		  <l>nāmākhyātārthasaṃbandhe yadakḷptaprayojanam |</l>
		  <l>tasyādṛṣṭārthatā yuktā netarasyāpramāṇikā ||</l>
		</lg>
		<p>sarvatraiva dravyakarmasaṃbandhe karmaṇāṃ dravyeṇa vinā 'nutpatteḥ prathamaṃ tāvaddravyaṃ karmotpādayata, dṛṣṭopakāritvāttadarthamābhāsate | tatra kvacidbhūyaḥ karma parāvṛttya dravyasyopakaroti kva cidātmalābhamātramanubhavati | tadyadā ' 'tmalābhamātraṃ tasya dṛśyate tadā sākāṅkṣatvādadṛṣṭaṃ kalpayituṃ śakyate | yadā tu kāryāntaraupayikena dṛṣṭenaiva taṇḍulanirvṛttyādinā dravyopakāreṇa nirākāḍkṣī bhavati tadānīmadṛṣṭakalpanāvasarābhāvādanyathaiva vidhānārthavattvopapatternādṛṣṭasādhanatvaṃ pratīyate || 6 ||</p>
	      </div> <!-- sūtra !-->
	      <div type="sūtra" n="7">
		<p>yaiḥ karmabhirdravyaṃ svarūpato dharmato vā na kartumiṣyate yathā prayājādibhistāni svasādhanāni prati pradhānabhūtatvādadṛṣṭārthāni bhavanti || 7 ||</p>
	      </div> <!-- sūtra !-->
	      <div type="sūtra" n="8">
		<p>yaiḥ punardravyamutpādyate yathā ' 'dhānenāgnayo 'vāpyante kriyante vā yathā varaṇenartvijaḥ saṃskriyante, yathā 'vahantinā vrīhayaḥ, peṣaṇena taṇḍulāstāni guṇabhūtāni prayojanavaddravyasaṃskṛterīpsitatvāt | yadā dṛṣṭārthamadṛṣṭārthaṃ cobhayathā 'pi tulyavadanuṣṭhīyeta tadā kiṃ prayojanaṃ cintāyāḥ |</p>
		<p><pb n="407"/>taducyate | praiyaṅgave 'pi carāvatideśaprāpto vrīhisādhanaka evāvahantiḥ kartavyaḥ pūrvapakṣe | kutaḥ—</p>
		<lg>
		  <l>pradhāne hi śrutaṃ dravyaṃ nāṅgadravyasya bādhakam |</l>
		  <l>prayājejyājyavattena hantau syādvrīhyabādhanam ||</l>
		</lg>
		<p>siddhānte tu bādhyante | kutaḥ—</p>
		<lg>
		  <l>pradhānaupayikaṃ dravyaṃ saṃskārairapi yujyate |</l>
		  <l>tena hantyādibhiḥ sarvaiḥ saṃskartavyāḥ priyaṅgavaḥ ||</l>
		</lg>
		<p>nanu ca pūrvapakṣe 'pi pradhānaprayuktavrīhyāśrayatvena prakṛtāvaprayojakatvātpraiyaṅgave carau pradhānenāgṛhyamāṇānvrīhīnavaghāto na labhate | naitadevam—</p>
		<lg>
		  <l>tulyo hi vrīhisaṃbandhaḥ śāstrādyāgāvaghātayoḥ |</l>
		  <l>vājinejyādi tulyaṃ ca nāprayojakalakṣaṇam ||</l>
		</lg>
		<p>‘vrīhibhiryajeta’ ‘vrīhīnavahanti’ iti tulye codane, tatreyaṃ prayojikeyaṃ neti nāsti viśeṣahetuḥ | na ca vājinādivadavahanteranuniṣpāditvam | na ca <note type="reference"><p><ref cRef="MīSū:4.1.10.25">( a. 4 pā.1 a. 10 sū. 25 )</ref> atratyanyāyānusāreṇetyarthaḥ |</p></note> padakarmavatparaprayuktaprakṛtaikahāyanyadhīnanirākāṅkṣatvam | na caikadeśadravyatvamuttarārdhādivat | nāpi ‘puroḍāśakapālena’ itivadarthābhidhānakarmatvam | tasmādavahantirapi prayojakaḥ | na cāsminpakṣe niyogato yāgārthā eva vrīhayo 'havantavyāḥ | laukikairapi karmasidhyaviśeṣāt | na cātra prakṛtagrahaṇe pramāṇaṃ, prakaraṇasyāviśeṣakatvāt |</p>
		<p>na cādhikārādviśeṣaḥ <note type="reference"><ref cRef="MīSū:9.1.5.19">( a. 9 pā. 1 a. 5 sū. 19 ) |</ref></note>‘tulyeṣu nādhikāraḥ syāt’ iti nyāyāt | saṃskārapakṣe tu laukikānāmānarthakye nāsaṃskāryatvādapūrvasādhanaviśeṣaṇatvena kathaṃcitprakṛtagrahaṇaṃ kleśena bhaviṣyati | na cā ' 'rādupakārakatve 'vahanteryāgasyeva laukikaiḥsādhyamānasya kiṃ cidānarthakyamiti śrautatvādvrīhimātragrahaṇameva yuktam | dharmamātraṃ ca tadā 'vahantiḥ sarvauṣadhāvahantivatsakṛdeva ca kartavyo nā ' 'taṇḍulanirvṛtteḥ | pradhānavrīhīṇāṃ ca dalanādibhirapi taṇḍulībhāvaḥ syāt | sānnāyyopāṃśuyājāṅgatvamapi cāsya prakaraṇāviśeṣāttathā bhavatīti tadvikāreṣvapi prayoktavya ityādīni prayojanāni || 8 ||</p>
	      </div> <!-- sūtra !-->
	      <trailer>iti tānidvaidhādhikaraṇam || 3 ||</trailer>
	    </div> <!-- adhikaraṇa !-->
	    <div type="adhikaraṇa" n="4">
	      <head type="toc">saṃmārgādhikaraṇam</head>
	      <div type="sūtra" n="9">
		<p><pb n="408"/>srukparidhyagnipuroḍāśasaṃmārgāṇāmuttarottarapradhānapratyāsattibhedenodāharaṇapṛthaktvam | etaduktaṃ bhavati—</p>
		<lg>
		  <l>dūreṇāpi pradhānānāṃ yaddravyamupakārakam |</l>
		  <l>tenāpi karmasaṃbandhānna prādhānyaṃ prapadyate ||</l>
		</lg>
		<p>tatra pūrvapakṣavādī pūrvoktenaiva ‘yairdravyaṃ na cikīrṣyate’ ityanena pradhānakarmalakṣaṇenā ' 'ha— dravyeṇa niṣpāditaṃ karma na kiṃcittasya pratyupakurvaddṛśyate | tasmātpradhānakarma saṃmārgaprokṣaṇādīti || 9 ||</p>
	      </div> <!-- sūtra !-->
	      <div type="sūtra" n="10">
		<p>naiva hyetadguṇakarmalakṣaṇaṃ yad dravyacikīrṣā nāma, upakāralakṣaṇaśeṣatvapratiṣedhāt | tādarthyalakṣaṇaṃ hi śrutyādipramāṇakaṃ tat, na pratyakṣādyupakāranimittamiti vakṣyāmaḥ<note type="reference"><ref cRef="MīSū:3.1.1.2">( a. 3 pā. 1 a. 1 sū. 2 ) atreti śeṣaḥ |</ref></note> | kimarthaṃ tarhi dravyacikīrṣopanyastā | taducyate—</p>
		<lg>
		  <l>anyataḥ siddhaśeṣāṇāṃ yeṣāṃ dṛṣṭopakāritā |</l>
		  <l>teṣāṃ nāpūrvamastīti hantyādīnāmudāhṛtiḥ ||</l>
		</lg>
		<p>yatra dravyacikīrṣayā guṇabhāvastatra nāpūrvabhedaḥ pratipattavya iti yāvat | pūrvapakṣavādī tvetadeva guṇakarmalakṣaṇaṃ matvā saṃmārgādiṣu tadapaśyanpratyavasthitavān | siddhāntābhiprāyastu <pb n="409"/>sarvatra śrutyādibhiravadhṛte tādarthye paścādupakāradarśanaṃ tadabhāve 'dṛṣṭakalpanaṃ vā | tatrepsitatamatvavācinyā dvitīyayā dravyaprādhānyadvāreṇa kriyāśeṣatve pratipādite hantyādīnāṃ dṛṣṭārthatvānnairākāṅkṣyaṃ jātaṃ na tu saṃmārgādīnāmityadṛṣṭārthatā, na ca tāvatā pūrvāvagataśeṣatvahāniḥ || 11 ||</p>
	      </div> <!-- sūtra !-->
	      <div type="sūtra" n="11">
		<p>parastvāha—</p>
		<lg>
		  <l>anvayavyatirekābhyāmupakārānusāritā |</l>
		  <l>śeṣatvasya dvitīyā tu prādhānyavyabhicāriṇī ||</l>
		</lg>
		<p>tannāma pramāṇaṃ yuktaṃ yadaikāntikam | anaikāntikī ca prādhānye dvitīyā, guṇabhūtadravyopadeśe 'pi dṛṣṭatvāt ‘saktūn juhoti’ iti | tathā ‘prayājaśeṣeṇa havīṃṣyabhidhārayati’ ityantareṇāpi dvitīyāmājyaprādhānyaṃ dṛṣṭam | ato ‘vrīhīnavahanti’ ityatrobhayasaṃbhave 'pyupakāradarśanakṛtameva dravyaprādhānyaṃ na dvitīyākṛtam | na ca tatsaṃmārgaprokṣaṇādiṣvastītīhāpi dvitīyayā dravyamevopadiśyatāmiti || 11 ||</p>
	      </div> <!-- sūtra !-->
	      <div type="sūtra" n="12">
		<p>tiṣṭhatu tāvatprayogaḥ | kiṃ kāraṇam ||</p>
		<lg>
		  <l>ācāratvātprayogo hi smṛtyā sarvatra bādhyate |</l>
		  <l>vivakṣāne 'kadhā cātra smaraṇe tvekarūpatā ||</l>
		</lg>
		<p>yadi hyācārasyaikarūpyaṃ bhavennaiva smṛtayaḥ prayatnena dhāryeran | sa eva tu saṃkīrṇatvādasphuṭaḥ smaraṇena pratipālyate | smaryate ca dvitīyāyāḥ prādhānyamarthaḥ | ‘karmaṇi dvitīyā’ ‘karturīpsitatamaṃ karmeti | tathā lokavedayoḥ prayujyate ghaṭaṃ karoti ‘vrīhīnavahanti’ iti |  <pb n="410"/>yāni ca loke vyabhicārāśaṅkāsthānāni tānyudāharati <hi rend="bold">taṇḍulānodanaṃ paca valvajāna śikhaṇḍakān kuru taṇḍulānadya juhudhīti</hi> | taṇḍulairbalbajairiti ca prayoktavye yā dvitīyā prayujyate tannūnaṃ tṛtīsamānārthā seti gamyate | tatrocyate—</p>
		<lg>
		  <l>sarve pākādisaṃbandhe dvyākārāstaṇḍulādayaḥ |</l>
		  <l>prādhānyāṃśamupādāya dvitīyā tatra vartsyati ||</l>
		</lg>
		<p>yadā padārthāntarabhūtaudanaśikhaṇḍakasādhanatvena taṇḍulabalvajā vivakṣyante tadā tṛtīyāntapadabhājo bhavanti | yadā tu bhojanayogyaudanāvasthāpariṇatirūpeṇa taṇḍulā, mārdavotpattyarthaṃ ca śikhaṇḍakākāreṇa balvajā dṛśyante |</p>
		<p>tathā vedavākyāvagataguṇabhāvāśca te dravyasādhanake 'gnihotre sukhaṇḍitāstiṣṭhanto ramaṇīyatvātkasyāścidbrāhmaṇyāḥ svakarmaśobhādarśanārthaṃ taṇḍulā homasaṃbandhitvenābhipretāḥ | saivaṃ preṣyati guṇakāmā vā yajamāna taṇḍulānadya juhudhīti, tadā dvitīyārthabhāktvaṃ bhavati | <hi rend="bold">bhavati hi loke bahu prakārā vivakṣeti</hi> | guṇabhūte 'pyarthe kena citkāraṇena kaścitprādhānyāṃśo vivakṣyate tathā pradhānabhūteṣu guṇāṃśaḥ | kadā cidubhau kadā cinnobhau |</p>
		<p>na ca yadvivakṣyate tacchabdenābhidhātavyamityasti pramāṇaṃ, vivakṣāsaṃpattyarthaṃ tu lakṣaṇādyupāyāntarāśrayaṇaṃ na svārthatyāgaḥ | tasmātprādhānyameva dvitīyārthaḥ | kathaṃ tu saktvādiṣu guṇatvamiti | taducyate—</p>
		<lg>
		  <l>prādhānyameva tatrāpi dvitīyā vadati svataḥ |</l>
		  <l>virodhāttena saṃbandho guṇabhāvastu lakṣyate ||</l>
		</lg>
		<p>dvitīyā tāvatkarmatvaṃ pradhānarūpamātmaśaktyā vadati, tattviha balavatā kāraṇāntareṇa virudhyamānatvānnā ' 'śrīyate | tena tu kārakaviśeṣātmakatvādyatkārakasāmānyamavinābhūtaṃ lakṣyate tadaviruddhatvādvivakṣyate | tatraitāvānartho vijñāyate homasya kārakaṃ saktava iti | na ca sāmānyaṃ nirviśeṣaṃ vyavahārakṣamamiti viśeṣāpekṣāyāṃ karaṇatvaṃ bhaviṣyati | <pb n="411"/>‘dravyāṇāṃ karmasaṃyoge’ iti bhūtabhavyasamuccāraṇanyāyāt | kathaṃ punaḥ saktuprādhānyavivakṣā virudhyate | tatrā ' 'ha—</p>
		<lg>
		  <l>bhūtabhāvyupayogaṃ hi saṃskāryaṃ dravyamiṣyate |</l>
		  <l>saktavo nopayokṣyante nopayuktāśca te kvacit ||</l>
		</lg>
		<p>yasya hi dravyasya kva cidupayogo nirvṛtto bhaviṣyatīti vā 'vadhāryate tatsaṃskārārhatvātkarma prati pradhānyaṃ pratipadyate | yatpunarnopayuktaṃ nopayokṣyate vā tasya saṃskāro niṣprayojana iti tadvidhānavākyānarthakyaprasaṅgaḥ | tecāmī saktavo na homātprāgupayujyante nordhvaṃ, bhasmasādbhāvādbhasmaviniyogavacanābhāvācca | tatra samastaṃ vākyamanarthakaṃ bhavatu dvitīyā vā lakṣaṇāvṛtteti, sthitatvādvedaprāmāṇyasya lakṣaṇā grahītavyā | mukhyārthaprayogo hyautsargikatvādapavādadarśanena bhrāntitvaṃ pratipadyate | sarvatraiva lakṣaṇāśrayaṇamānarthakyaprasaṅganimittam | anyathā mukhyārthopapatteḥ |</p>
		<p>tena virodhātsaktusādhanakahomavidhānaṃ prakaraṇasaṃbandhi gṛhyate | <hi rend="bold">nanu saktūnāmapītihoma</hi>vantaḥ saktavo 'pi jyotiṣṭomasyopakṛtyā 'rthavanto bhaviṣyantītyāha | siddhāntavādī tu cchalena homasādhanībhūtānāmevārthavattvamabhyupagacchati <hi rend="bold">ko vā brūte neti</hi> | sarvatraiva ca ||</p>
		<lg>
		  <l>dravyāṇāṃ vākyasaṃyuktakriyānirvartanādvinā |</l>
		  <l>na prayojanamastyanyatkathaṃbhāvādyasaṃgateḥ ||</l>
		</lg>
		<p>yathā homaḥ kriyātmakatvātkimityapekṣamāṇaḥ pradhānakathaṃbhāvenetthamanugrāhakatvena gṛhyate naivaṃ dravyam | na ca tasmādadṛṣṭakalpanā, kriyānirvartyatvādapūrvāṇām |</p>
		<p><pb n="412"/>yatrāpi tāvaddravyaṃ sākṣātphalāya codyate yathā ‘godohanena paśukāmasya’ iti tatrāpyanyaprayojanakriyādvāramantareṇa nāpūrvaṃ bhaviṣyati | kimuta yadā na kasya cidaṅgatvena saktavaḥ śrūyante | na ca kiṃ citkalpanāpramāṇamasti | dvitīyeti cet | na hītyuttaram | dvitīyā hi saktūnāṃ prādhānyaṃ vadantī homaṃ tadarthaṃ kuryānna saktubhyo 'pūrvamiti pratipattim | tena dvitīyāprasādādbhaveddhomaḥ saktvarthaḥ | kathaṃ nāma homavyāptāḥ saktavaḥ syuriti | nānyasmai pnayojanāyāśravaṇāt | te cāmī <hi rend="bold">bhavanti home kṛte saktavo homasaṃbaddhā</hi> iti prāgeva prayojanalābhātparyavasitā dvitīyā niṣprayojaneṣvavi, homaṃ praci prādhānyamātreṇa karmatvasiddheḥ | tatra siddhe vākyārthe paścānna puruṣasya kratorvopayujyanta iti jñātvā tadvacanādvā 'dṛṣṭaṃ kalpyeta prādhānyajñānaṃ vā bhrāntiriti | tatrā ' 'ha—<hi rend="bold">na</hi> ca <hi rend="bold">tadvacanācchakyamanyatkalpayitumiti</hi> |</p>
		<p>prādhānyāvivakṣaiva nyāyyā | tataśca tṛtīyārthasiddhiriti matvā mahābhāṣyakāreṇoktaṃ <hi rend="bold">tṛtīyāyāḥ sthāne dvitīyeti</hi> | tena vaiṣamyaṃ homasaṃmārgayoḥ, saktūnāṃ niṣprayojanatvena tadarthatvāt, puroḍāśādeścānyaśeṣabhāvena paryāgnikaraṇādisaṃskārārhatvāt | dṛ̣dhe ca śāstrārthe 'vasthite dṛṣṭopakārābhāve 'pyadṛṣṭakalpanā bhaviṣyati | loke 'pyadṛṣṭārthāḥ saṃskārā ācārādgamyante yathā grāmāntarādāgatānāṃ śāntyarthamagnilavaṇadadhyakṣataprabhṛteḥ śirasa upari bhrāmaṇaṃ śucideśapratiṣṭhāpanaṃ ca |</p>
		<p><pb n="413"/>na cāsyānupapattirācāraprāmāṇyāt | tenādṛṣṭārthānāmapi tulyaśrutitvātsiddho guṇabhāvaḥ | nanvevaṃ sati sarvatra prayojanavattākṛtameva dravyaprādhānyamiti na vaktavyaṃ ‘tulyaśrutitvāt’ iti, darśayitavyaṃ vā yatra prayojanavattānirapekṣaṃ dvitīyākṛtameva prādhānyaṃ kevalatṛtīyākṛto vā guṇabhāva iti | taducyate | prādhānye tāvat ‘ainrdyā gārhapatyamupatiṣṭhata’ ityatra liṅgādindrārthatvāvagatergārhapatyaikavākyatvācca tatsādhanakendropasthānaprasaṅge kevaladvitīyākṛtameva gārhapatyaprādhānyam |</p>
		<p>tathā ‘sūktavākena prastaram’ ityubhayoḥ prayojanavattvāviśeṣe kevalatṛtīyākṛtamevasūktavākasya prastarapraharaṇāṅgatvam | tena vibhāktibhirevāṅgāṅgibhāve 'bhidhīyamāne niṣprayojanatvamapavādo na tu prayojanasadasadbhāvenāṅgāṅgitvāmiti vivekaḥ | prayojanaṃ tvadhikaraṇasya na samyaganumanyante | tathā hi—</p>
		<lg>
		  <l>sruṅmātrādyanuvādena śamīmayyādicoditam |</l>
		  <l>jñāyate 'ṅgapradhānārthaṃ pūrvasiddhāntapakṣayoḥ ||</l>
		</lg>
		<p>priyaṅgavo hyutpattivākyātkevalapradhānārthatvena jñāyamāna yuktaṃ yadaṅgeṣu na bhavantīti | śamīmayatvādi tu srugādimātrānuvādena vidhīyamānaṃ <note type="reference"><ref cRef="MīSū:3.6.2.2">( a. 3 pā. 7 a. sū. 2 ) |</ref></note>‘sarveṣāṃ vā śeṣatvasyātatprayuktatvāt’ ityanena vākyasaṃyogabalīyastvātprakaraṇagamyapradhānārthatvabādhenāṅgapradhānārthaṃ vijñāyate |</p>
		<p>na cātra viśeṣaṇaṃ kiṃ cidupāttaṃ yena pradhānagatasrugādimātrapratītiḥ syāt, sadapi voddiśyamānaviśeṣaṇatvānna vivakṣyeta |</p>
		<p>tasmātpūrvapakṣe 'pi yāni ca pradhānasaṃbandhīni srugādīni yāni cā ' 'rādupakārakasaṃmārgādisaṃbandhīni tāni sarvāṇi śamīmayītvādiyuktānītyayukto nānāvṛkṣasruksaṃmārgaḥ | syādetat | <note type="reference"><ref cRef="MīSū:3.8.19.19.35">( a. 3 pā. 8 a. 19 sū. 35 ) |</ref></note>‘mukhyārtho vā 'ṅgasyācoditatvāt’ iti vaikṛtaviśeṣāṇāṃ kevalapradhānārthatvānnehāṅgapradhānārthatā bhaviṣyatīti | tadayuktam |</p>
		<lg>
		  <pb n="414"/>
		  <l>vākyopāttapradhānārthasaṃbandho yatra gamyate |</l>
		  <l>tatraitadvakṣyate nātra tādṛśaśca pratīyate ||</l>
		</lg>
		<p><hi rend="bold">‘yajñātharvaṇaṃ vai kābhyā iṣṭayastā upāṃśu kartavyā’</hi> iti hi pradhānaireva kāmyaśabdopāttairupāṃśutvaṃ saṃbadhyamānamaṅgasyācoditamiti<note type="reference"><ref cRef="MīSū:3.8.19.34">( a. 3 pā. 8 a. 19 sū. 34 ) ityatreti śeṣaḥ |</ref></note> vakṣyate, na cātra tādṛśaḥ pradhānasaṃyoga iti vaiṣamyam | nanu cā ' 'tideśikatvādaprāptāvastheṣvaṅgeṣu śamīmayītvādyupadiśyamānaṃ pradhānamātrārthaṃ bhavet | nārhatyevaṃ bhavitum | evaṃ hi sthāsyati |</p>
		<lg>
		  <l>valṛptopakārasākāṅkṣāḥ prathamaṃ prākṛtaiḥ saha |</l>
		  <l>saṃbadhyante samīpasthaṃ vikārāḥ projhjhya coditam ||</l>
		</lg>
		<p>avaśyaṃ cānekārthavidhyanupapatteḥ srugādīnyanuvaditavyāni | tena pratyakṣo 'pi sannupadeśo 'tideśaṃ tāvatpratīkṣate | tatra yāvatā kālena pradhānasrugādīni prāpnuvanti tāvataivāṅgasrugādīnyapītyaviśeṣaḥ | kiṃ ca ||</p>
		<lg>
		  <l>yadi pradhānamātreṇa śamībhayyādisaṃgatiḥ |</l>
		  <l>prākṛtyastu prasajyante prayājādisrucastataḥ ||</l>
		</lg>
		<p>ya eva hi saṃmārgasrucāṃ varjanopāyastenaiva prayājādisrugvarjanamapi prāpnoti, na caitadiṣṭaṃ yuktyabhāvāt | yadyapi ca kiṃ citpradhānamātrasaṃbandhakāraṇaṃ bhavettathā 'pi saumikavedidakṣiṇānyāyena prasaṅgasiddherna prākṛtajātyupasaṃgraho yujyate | kiṃ ca—</p>
		<lg>
		  <l>paridhyādeśca kāryeṇa svarūpamupalakṣitam |</l>
		  <l>atatkāryasya saṃmārgaḥ paridherna kṛto bhavet ||</l>
		</lg>
		<p>paridhirityagniparidhānārthaṃ dravyamucyate | tathā homādyarthā juhvādayastatra saṃmārgasya <note type="reference"><ref cRef="MīSū:4.1.11.26">( a. 4 pā. 1 a. 11 sū. 26 ) |</ref></note>‘arthābhidhānakarma ca’ ityaprayojakatvamapi śakyaṃ vaktum | tataśca bāṇavatparidhiśravaṇe yadi tāvadaparihitāneva palāśādīnsaṃmārṣṭi, aparidhaya eva saṃmṛṣṭā bhaveyuḥ | atha tānapi paridadhīta , tataḥ kṛte paridhāne prākṛtārthatā na syāt | na ca tulyārthānāṃ samuccayo dṛṣṭaḥ | tasmānna paridhyantaramutpādanīyam | avabhṛthasya tvapūrvatvādyāvaduktamātraparyavasāyinaḥ sāṅgasya cāpsu coditasya kena saṃmārgo 'gnirvā prāpnoti yenotpādyeta | tasmādaprayojanānyetāni |</p>
		<p>tasyodāharaṇaṃ tvekaṃ satyam | tatra hi <note type="reference"><ref cRef="MīSū:3.8.22.42">( a. 3 pā. 8 a. 22 sū. 42 ) |</ref></note>‘māṃsaṃ tu savanīyānām’ iti siddhāntātpuroḍāśamātreṇāsaṃbadhyamānaṃ tarasamayatvamasavanīyatvānna paryagnikaraṇapuroḍāśena saṃbadhyate | na hi savanīyāṅge savanīyaśabdaprayogaḥ | savanasaṃbandhiviṣayatvāt | savanīyāṅgasya cāsavanārthatvārthatvāttatrāpi tu vrīhimayatvaṃ durlabham | ‘vrīhibhiryajeta’ iti pradhānapuro<pb n="415" break="no"/>ḍāśamātreṇa teṣāṃ saṃbandhāt | evaṃ tarhyaniyatadravyakatā paryagnikaraṇapuroḍāśasyeti prayojanam | tadapyayuktam | tathā sati kāṃsya<note><p>ayaṃ cātra nyāyaḥ | gururaniyata pātrabhojī śiṣyastu niyatakāṃsyapatrabhojo gurucchiṣṭabhojī ca, tayorekapātrabhojane prasakte guṇabhūśiṣyānurodhena pradhānabhūtasyāpi guroḥ kāṃsyapātrabhojanameva nyāyyamavirodhāt iti |</p></note>bhojinyāyena tarasamayaparyagnikaraṇanaiva śāstrārthopapatteḥ siddhāntārthāsadṛśakarmaprasaṅga | tasmātkathaṃ citprakṛtau vrīhimayapuroḍāśagrahaṇāttatsādhanatvaṃ śāstrakṛtatvātprāpnotīti vaktavyam |</p>
		<p>tatrāpi tvekahāyanīnyāyenāprayojakatvāt tadabhāve lopaprasaṅgaḥ | tenaitadevaṃ prayojanamityāśrayaṇīyam | aniyatadravyakatvaṃ vā | na cātra kāṃsyabhojinyāyaḥ saṃbhavati | māṃsena puroḍāśatvānabhivyakteḥ | savanīyapuroḍāśe kathamiti cet | naivaṃ tatra puroḍāśatvamiṣṭaṃ, vacanādapuroḍāśātmakameva māṃsaṃ puroḍāśasya sthāne vidhayite yathā dhānādīnām | na hi kathaṃ cidapi māṃsena dhānādayo bhavanti | ataśca praiyaṅgavanyāyena pradhānamātre māṃsena puroḍāśo vivartitaḥ | paryagnikaraṇaṃ tu puroḍāśasādhanakameva | sattvaniyatadravyako vā kathaṃ cidvā prakṛtidarśanena vrīhiyavadravyaka iti sthitam | etāni ca prayojanāni sruksaṃmārgasya prakṛtau bahusādhanatvātkapiñjalanyāyena tritvasya śāstrīyatvātpātrāvivṛddhāvapi paśucāturmāsyeṣu tisra eva saṃmārṣṭavyāḥ pūrvapakṣe | siddhānte tu sarvāḥ, saṃskārasya pratipradhānāvartitvāt |</p>
		<p>tathā <note type="reference"><ref cRef="MīSū:4.1.adhi.5">( a. 4 pā. 1 a. 5 ) atratyanyāyenotyarthaḥ |</ref></note>paśunyāyena vivakṣitaikasaṃkhyatvādeka eva saṃmārṣṭavyaḥ paridhiḥ pūrvapakṣe | siddhānte tu sarve | yatra ca paridhivivṛddhistatra viśeṣaḥ | evamekapuroḍāśe paryāgnikaraṇaṃ sarvapuroḍāśe ca vaktavyam | tathā 'pi ‘viśaye laukikaḥ syāt’<note type="reference"><ref cRef="MīSū:7.3.12.30">( a. 7 pā. 3 a. 12 sū. 30) |</ref></note> ityevam ‘agnimupanidhāya<pb n="416" break="no"/>stuvate’ itivallaukikāgnisaṃmārgakaraṇaṃ pūrvapakṣe | siddhānte tu tasyāprayojanatvenāsaṃskāryatvātsarveṣāmāhavanīyādīnāmiti viśeṣaḥ || 12 ||</p>
	      </div> <!-- sūtra !-->
	      <trailer>iti saṃmārgādhikaraṇam || 4 ||</trailer>
	    </div> <!-- adhikaraṇa !-->
	    <div type="adhikaraṇa" n="5">
	      <head type="toc">stutaśastrādhikaraṇam</head>
	      <div type="sūtra" n="13">
		<p>‘yaistu dravyaṃ cikīrṣyate’ ityasyāpavādatvena stotraśastropanyāsaḥ | stutireva stotraṃ, śastramapi saivāpragītamantrasādhyā, guṇaguṇisaṃbaṃdhakīrtanaṃ ca stutiḥ śiṣyate | sā ca prathamaṃ guṇaguṇibhyāṃ nirvartyate | tadabhāve śabdoccāraṇamātrasya stutitvāvyapadeśāt | tatra guṇānāṃ tāvadakarmāṅgatayā niṣprayojanatvādekāntena stutyarthatā | tannirvartitā tu stutiḥ kiṃ stutyasya smārakatvena śeṣībhavatyuta svaprādhānyenādṛṣṭārthā bhavatīti | kiṃ prāptam ||</p>
		<lg>
		  <l>dṛṣṭena kratusiddhyarthāṃ sādhayanti yataḥ smṛtim |</l>
		  <l>stotraśastrāṇi tena syuḥ saṃskārā devatāḥ prati s|| 13 ||</l>
		</lg>
	      </div> <!-- sūtra !-->
	      <div type="sūtra" n="14">
		<p>pramāṇāntaravirodhena dūṣaṇaṃ tāvaducyate | tathā hi—</p>
		<lg>
		  <l>yadyatrāvidyamānārtho mantraḥ stotuṃ prayujyate |</l>
		  <l>tasyārthenāpakṛṣṭatvātprāptabādhaḥ prasajyate ||</l>
		</lg>
		<p>yā yaddevatānāmasaṃyuktā stuticodanā bhāvaneti yāvat, codyamānatvāt, sā tadarthaparatvāttasminnasati na svārthaṃ karotīti tadvaśenendrīstutirmāhendragrahayajisaṃnidhimullaṅghya yatrendrastatra gacchet | tataśca kramasaṃnidhibādhaḥ | kramaścātra yathāsaṃkhyenottarāsu pāṭhaḥ | <pb n="417"/>saṃnidhistu rathaṃtaracodanayopasthānaṃ prakaraṇaparāmarśo vā || 14 ||</p>
	      </div> <!-- sūtra !-->
	      <div type="sūtra" n="15">
		<p>nāyaṃ doṣaḥ | kiṃ kāraṇam—</p>
		<lg>
		  <l>tatra mantro 'pakṛṣyeta yatra so 'rthāntaraṃ vrajet |</l>
		  <l>abhivatyo 'rthavatyastu sāmyādindramahendrayoḥ ||</l>
		</lg>
		<p>ya eva hi abhivatībhirindraḥ stūyate sa eva māhendragraheṇejyate tatra satyevārthe kimityapakarṣaḥ syāt | na ca yāvatkarmāṅgabhūte 'rthe vidyate tatsarvaṃ mantreṇābhidhātavyaṃ, nyūnamadhikaṃ vā 'sau yadabhidhātuṃ samarthastadabhidhatte | tena nirguṇendraprakāśanaṃ guṇasyātantratvātprakaraṇalabhyatvādvā nirguṇadravyaprakāśanavadeva | na ca śabdamātraṃ devateti navamadaśamayorabhidhāsyate | tataśca ya eva mahendraśabdenārthaścoditaḥ sa evendraśabdenocyata ityarthāntaratvakalpanāpramāṇābhāvāt | tasmādutkarṣopalambhāvātsaṃskārakarmatvameva yuktamiti || 15 ||</p>
	      </div> <!-- sūtra !-->
	      <div type="sūtra" n="15">
		<p>naitadasti | nirguṇendrābhidhānādanutkarṣa iti | prasajyata evotkarṣaḥ | kutaḥ—</p>
		<lg>
		  <pb n="418"/>
		  <l>yadyabhedaḥ pramāṇena bhavedindramahendrayoḥ |</l>
		  <l>tato 'yaṃ nāṃpanīyeta bhedastvatra pratīyate ||</l>
		</lg>
		<p>yadyavayavavyutpattyā mahāṃścāsāvindraścetyevaṃ mahendraśabdamanvācakṣāṇaistadvitānugamaḥ kriyeta,tata indra eva guṇamātraviśiṣṭo 'sya grahasya devateti gamyeta | na tvevamasti | samudāyaprasiddhibalīyastvenendravyatiriktarụ̄dhiśabdābhidheyamahendrapratīteḥ | tathā hi—</p>
		<lg>
		  <l>vyutpādyate mahendraścedvākyabhedādi duṣyati |</l>
		  <l>avyutpattau mahendrārthaḥ sphuṭaṃ vastvantaraṃ bhavet ||</l>
		</lg>
		<p><hi rend="bold">na cāsya mahattvamapekṣamāṇasyeti</hi> avayavavyutpattiṃ nirākaroti | katham—</p>
		<lg>
		  <l>vṛttidvaye 'pi sāmarthyaṃ smaryate hi viśeṣaṇam |</l>
		  <l>vyutpattyāśrayaṇe caitadubhayatrāpi durlabham ||</l>
		</lg>
		<p><note type="reference"><ref cRef="Aṣṭā:2.1.1">pā. sū. ( 2-1-1 ) |</ref></note>‘samarthaḥ padavidhiḥ’ | <note type="reference"><ref cRef="Aṣṭā:4.1.82">pā. sū. ( 4-1-82 )</ref></note>‘samarthānāṃ prathamādvā’ iti ca samāsataddhitavṛttyorviśeṣaṇam | atastadabhāve naikayā 'pi bhavitavyam | yadi yugapatsamāsatāddhitāvanvākhyāyete tato naikatrāpi sāmarthyaṃ labhyate | kutaḥ—</p>
		<lg>
		  <l>taddhitena hyasaṃbandho mahattve 'pekṣite bhavet |</l>
		  <l>tasminnapekṣyamāṇe ca na mahattvena saṃgatiḥ ||</l>
		</lg>
		<p>ekārthībhāvalakṣaṇaṃ vyapekṣālakṣaṇaṃ vā sāmarthyamubhayathā 'pi sāpekṣasya nāvakalpate | katham—</p>
		<lg>
		  <l>anyavastvanapekṣatve hyanyenaikārthateṣyate |</l>
		  <l>sāpekṣastvanyavikṣipto naikārthyaṃ pratipadyate ||</l>
		</lg>
		<p>avikṣipyamāṇau hi dvāvarthāvekatra lolībhāvaṃ pratipadyeyātām | na ca vikṣipyamāṇau, nānātve buddhikāluṣyāt | yo hyavayavābhyāmekatropasaṃhṛtābhyāmubhayaviśiṣṭa eko 'rthaḥ pratipādyate so 'pi nirapekṣābhyāmeva | sāpekṣatve saṃśayarūpeṇaikatrānupasaṃhārāt | evaṃ tāvadaikārthyalakṣaṇasāmarthyābhāvaḥ |</p>
		<lg>
		  <l>vyapekṣā punarāhatya vigatāpekṣatocyate |</l>
		  <l>sāpekṣatve ca dūre 'sāvityevamasamarthatā ||</l>
		</lg>
		<p>na hi sāpekṣo vigatāpekṣaśabdena śakyo vaktumityubhayasāmarthyābhāvādubhayavṛttyabhāvaprasaṅgaḥ | evaṃ tāvadyugapadanvākhyāne doṣaḥ |</p>
		<lg>
		  <pb n="419"/>
		  <l>krameṇā ' 'khyāyamāne tu vākyabhedo 'sakṛcchruteḥ |</l>
		  <l>kṛtvā samāsamuccāryaṃ punaḥ śabdadvayaṃ bhavet ||</l>
		</lg>
		<p>etadevābhipretyā ' 'ha—<hi rend="bold">na ca taddhitārthe vṛttasye</hi>tyādi |</p>
		<lg>
		  <l>taddhitārthe na vṛttasya vṛddhiḥ syāduttare pade |</l>
		  <l>mahattvaṃ dravyasaṃbandhi nopasarjanasaṃgati ||</l>
		</lg>
		<p>mahaindra iti hi syānna cendraviśeṣaṇaṃ mahattvam | na hyupasarjanamabhibhūtasvārthavṛtti viśe ṣaṇāntaraiḥ saṃyujyate | <hi rend="bold">na ca samāsārthe vṛtta</hi>syeti vākyabhedamātreṇaivocyate | tena kramavṛttirapi nāstīti pratipādya punaryugapadvṛttimeva doṣāntarābhidhitsayopanyasyati | <note type="reference"><ref cRef="MīSū:1.4.5.8">( a. 1 pā. 4 a. 5 sū. 8 )</ref></note><hi rend="bold">‘aikaśabdye parārthavat’</hi> ityanena nyāyenendraśabdasya mahattvataddhitārthau prati vairūpyanimittavākyabhedaprasaṅgaḥ| vidhyanekavyāpārātmakaścāparo vākyabhedaḥ | tathā hi—</p>
		<lg>
		  <l>mahattvasyendrasaṃbandhaṃ tasya ca dravyasaṃgatim |</l>
		  <l>vidadhatpratyayo vākyaṃ bhindyātpunarapi śruteḥ ||</l>
		</lg>
		<p><hi rend="bold">tasmānnendro</hi> devatā mahattvaviśiṣṭaḥ | kiṃ tarhyavayavasaṃbandhānirapekṣādrụ̄dhiśabdāttāddhitotpattiḥ | ataśca siddhaṃ devatāntaratvam | na ca vṛtravadhottarakālaṃ mahattvābhidhānenendrasyaiva mahendratvaṃ bhavet | vedasyā ' 'dimattvaprasaṅgāt | ato nityarūḍhasyaiva stutimātrārthametat || 16 ||</p>
	      </div> <!-- sūtra !-->
	      <div type="sūtra" n="16">
		<p><pb n="420"/>vyapadeśabhedācca bhedaḥ | evaṃ ca mantrayorvyavasthā bhaviṣyati | itarathā vikalpe pakṣe bādhaḥ syāt | asati cārthabhede mantrabhedasyādṛṣṭārthatā prasajyeta |</p>
		<lg>
		  <l>tasmādyathaiva sūryāderindrādatyantabhinnatā |</l>
		  <l>mahendrasya tathaiveti pragāthāpanayo bhavet ||</l>
		</lg>
		<lg>
		  <l>evaṃ vyākhyāyamāne tu rụ̄dhitve taddhite sati |</l>
		  <l>agnīṣomādayaḥ sarve rụ̄dhitvānna dvidevatāḥ ||</l>
		</lg>
		<p>yathaiva hīndraśabdasya mahattvataddhitāvapekṣamāṇasya yugapatkrameṇa vā vṛttirna saṃbhavatyevameva somasyāgnimapekṣamāṇasya na taddhitasaṃbandhastadapekṣasya vā nāgninā saha samāsaḥ | tathā kramavṛttau punaruccāraṇe vākyabhedānnānyataratra vṛttasyānyatareṇa vṛttiḥ, somapadasya vairūpyaṃ, pratyayasyānekārthavṛttiriti doṣāṇāṃ sāmyenarụ̄dhitvaprasaṅgātsamastadvidevatyatvavyavahārocchedaḥ syāt |</p>
		<p>na caiṣāṃ rụ̄dhitvaṃ śakyaṃ vadituṃ, sarvatra śāstre dvidevatyatvābhyupagamāt | tadyathā <note type="reference"><ref cRef="MīSū:3.1.adhi.15">( a. 3 pā. 1 a. 15 ) |</ref></note>caturdhākaraṇendra<note type="reference"><ref cRef="MīSū:3.2.adhi.18">( a. 3 pā. 2 a. 18 ) |</ref></note>pītapūṣa<note type="reference"><ref cRef="MīSū:3.3.adhi.15">( a. 3 pā. 3 a. 15 ) eṣvadhikaraṇeṣvityarthaḥ |</ref></note>prapiṣṭabhāgāvicāreṣu sāpekṣāgnidevatyādīnāmaindrāgnāgnīṣomīyādīnāmāgneyādiśabdaiḥ kevalāgnyādidevatākairasāmarthyādagrahaṇamiti vakṣyati | rụ̄dhitve hi kasya kvāpekṣā bhavet |</p>
		<p>tathā dvidevatatvasāmānyenaindrāpaupṇādīnāmagnīṣomīyaindrāgnaprakṛtikatvaṃ <note type="reference"><ref cRef="MīSū:8.1.adhi.7">( a. 8 pā. 1 a. 7 ) atreti śeṣaḥ |</ref></note>vakṣyate | tathā ‘medhapatibhyāṃ medham’ ityatra <note type="reference"><ref cRef="MīSū:9.3.12.35">( a. 9 pā. 3 a. 12 sū. 35 ) |</ref></note>‘devatā tu tadāśīṣṭvāt’ ityarthadvayamāśrayiṣyate | tathā manotādhikaraṇe vakṣyati<note type="reference"><ref cRef="MīSū:10.4.22.42">( a. 10 pā. 4 a. 22 sū. 42 ) atra bhāṣyakāra iti śeṣaḥ |</ref></note> <hi rend="bold">satyamagnīṣomau devatāprakṛtau tāvagniśca somaśca tatrāgniradevatā na tvasamaveta</hi> iti | tathā devatādvandvāśrayāṇi agnerītvaṣatvādīni <note><p>īdagneḥ somavaruṇayoḥ, agnestutstomasobhāḥ iti sūtrābhyāṃ iti śeṣaḥ |</p></note>smaryamāṇāni na śakyāni bādhitum |</p>
		<p>yadi ca vyākaraṇamevamādāvapramāṇaṃ tarhi devatātaddhitasmaraṇāprāmāṇyādagnīṣomādīnāṃ devatātvamapi na syāta | atha tatpratītirabhyupagamyeta sā tulyā 'rthadvayapratītāvapīti rụ̄dhitvābhāvaḥ | etenāśvakarṇādivadartharahitasamāsānvākhyānena svarasaṃskāraprasiddhyartha<pb n="421" break="no"/>magnīṣomīyādidvaṃdvasmaraṇaprāmāṇyakalpanaṃ pratyuktam | tathā hi—</p>
		<lg>
		  <l>yatrārthasya visaṃvādaḥ pratyakṣeṇopalabhyate |</l>
		  <l>svarasaṃskāramātrārthā tatra vyākaraṇasmṛtiḥ ||</l>
		</lg>
		<p>mahadindraśabdayostāvadavaśyaṃ pṛthagarthābhidhānaśaktiḥ kalpayitavyā | tayośca guṇaguṇya bhidhāyitvādviśeṣaṇaviśeṣyātmakatvamavadhāritam | tatra yāvadeva saṃhatāvuccāritau tāvadeva pūrvānubhūtārthasaṃbandhitayā viśiṣṭārthapratyayo jāyate | na cāsya nivartakaṃ kiṃcidasti | na ca samudāyasyāpūrvaśaktyantarakalpanāpramāṇaṃ vidyate | labdhātmikā ca samudāyaprasiddhiravayavaprasiddhiṃ bādhate | na cāvayavārtharahitārthāntaraprayogaṃ vispaṣṭamantareṇa tadātmalābhaḥ | kiṃ ca—</p>
		<lg>
		  <l>ekastāvadatikleśairindro 'stītyavagamyate |</l>
		  <l>mahendrastvaparaḥ kalpyaḥ punaḥ kleśāntarairbhavet |</l>
		</lg>
		<p>pratyakṣe 'pi tāvadarthe 'nekaśabdaśakteḥ kalpanā niṣpramāṇikā, kimuta yatrārthasadbhāvo 'pi kalpanīyaḥ | tadihendraśabdaprayogānyathānupapattyendrastāvadadṛṣṭo 'pi kalpyate, tatra yadipunarmahendraśabdaprayogānyathānupapattirbhavettato 'rthāntaraṃ mahendro nāma kalpyeta | yadā tu pūrvakalpitābhyāmeva mahadindrapadaśaktibhyāṃ prayogaḥ sidhyati, sa eva cārthaḥ kiṃ cidviśiṣṭaḥ pratyabhijñāyate, kastadā 'rthāntaraṃ kalpayituṃ śakṣyati | tasmādindra eva mahattvaviśiṣṭo mahendro nānya iti siddham | na ca samāsaṃ kṛtvā taddhite kriyamāṇe kasya cidasāmarthyaṃ samāsavelāyāṃ taddhitavelāyāṃ cāpekṣaṇīyārthāntarānupādānāt | na ca dviruccāraṇanimittavākyabhedaprasaktiḥ | sakṛduccāritaikapadopāttānekārthakathanāt | vṛttidvayātmakaṃ hi māhendrapadam | ekaikā ca vṛttirvākyārthe vartate | tatra yayorvākyayorarthau māhendrapadenopāttau tau tābhyāṃ nirbhidya kathyete | yaccātrāsakṛduccāraṇaṃ dṛśyate na tadvedavacanasyaiva | na hi kadā cidapyevaṃrūpo vedo 'sti mahāṃścāsāvindraśca mahendro devatā asyeti māhendraḥ | na caitadeva vaidikaṃ padamevaṃ vibhajyate | vibhāgasya pauruṣeyatvenāvaidikatvāpatteḥ | kiṃ tu—</p>
		<lg>
		  <l>vede svarūpataḥ śabdo māhendrādiravasthitaḥ |</l>
		  <l>tasyārthaḥ sakalo vākyaiḥ pauruṣeyairnirupyate ||</l>
		</lg>
		<p>vicitraśaktīni hi padāni ekānekapadārthapratīteḥ |</p>
		<p>tathaiṣāmarthakathanaṃ kadācitpadenaivānyena kriyate kadācidvākyena, tenāpyekenānekena vā dvipadena bahupadena veti vaicitryam | tadyathā kaḥ pikaḥ kokilaḥ, ka aupagava upagorapatyam | upagunā vā svakāntāyāmutpāditaḥ | tathā pacatītyukte pākaṃ paragāmiphalamekaḥ kartā pūrvāparībhūtaṃ vartamānakāle nirvartayatīti kathyate | na caivaṃ kathayatāṃ vākyabhedaḥ prasajyate | na vā 'śabdārthatvamadhyavasīyate | evameva yadi māhendrapadopātto 'rthastadaspṛśadbhireva <pb n="422"/>śabdaśaktividbhiḥ puruṣaiḥ svavākyenaikenānekena vā kathyate kastatra vākyabhedaḥ, śatakṛtvo 'pi hi svavākyamuccāryamāṇaṃ na vedaṃ dūṣayati | na ca tadīyoḥ 'rthaḥ kathyamānaḥ pauruṣeyatvaṃ bhajate, avaśyaṃ cāneko 'rthaḥ puruṣaiḥ kathyamānaḥ krameṇa kathayitavyaḥ, so 'pi ca prakṛtipratyayapaurvāparyeṇetyevaṃ kathyate mahāṃścāsāvindraścetyādi | na caivaṃ sāpekṣatvam | <note type="reference"><ref cRef="MaBhā:2.1.1">ma. bhā. ( 2—1—1 ) |</ref></note>‘athavā bhavati ca pradhānasya sāpekṣasyāpi samāsa’ iti yadyapīndraśabdastaddhitāpekṣastathā 'pi mahattvaṃ prati pādhānyāllabhate samāsam | ataśca yugapadapekṣāyāmavirodhastathā 'pi tu vṛttiḥ krameṇaiva | kutaḥ—</p>
		<lg>
		  <l>sāpekṣo 'pi mahattvena pradhānatvātsamasyate |</l>
		  <l>tadapekṣo guṇatvāttu taddhitenaiva vartate ||</l>
		</lg>
		<p>tena yatraiva pradhānaṃ sāpekṣaṃ tatraitayaiva tāvadvṛttyā bhavitavyamiti samāsa eva prathamaṃ bhavati | yadi vā kṛtvā samāsaṃ tantreṇa vṛttiriṣyeta, tataḥ śuddha indrastaddhitasaṃbandhī śuddhaśca samāsabhāgiti nirguṇasyaivendrasya devatātvāpatterguṇānarthakyaprasaṅgaḥ |</p>
		<p>na cendramahattvayoryugapattāddhitārthe nipatitayoraruṇaikahāyanyādivatparasparaniyamo labhyate | na hyakriyāyāṃ yugapatsaṃnipāto nāpi viśeṣaṇavaśīkārasāmarthyam | satyapi ca dvandvadevatāpattiḥ | akṛtasamāsayośca mahadindraśabdayoranekatvādvivakṣitaikasaṃkhyaprātipadikanimittataddhitasaṃbandhābhāvaprasaṅgaḥ | kiṃ ca—</p>
		<lg>
		  <l><note><p>ślokasyāyamarthaḥ | subaṃtatve mahadindraśadbayoḥ, ‘apratyayaḥ prātipadika’ ityanenāprātipādikatayā taddhitavṛtyayogādasubantatve ca samāsāyogādvṛttidvayayaugapadyavādinaste yugapatsubantatvāsubantatvavirodha iti |</p></note>subantau yadi vaitau te, na prātipadikaṃ tataḥ |</l>
		  <l>asubantatvakḷptau vā samāsāṃśo na labhyate ||</l>
		</lg>
		<p>tasmānna yugapadvṛttiriti kramavṛttyā samāsārthasyaiva devatātvam | ataścendra eva guṇasaṃyukto mahendro nārthāntaramiti pūrvapakṣa eva śobhana ityanyaduttaraṃ vācyam | taducyate—</p>
		<lg>
		  <l>śrutyā hi devatā yāge samavaiti na rūpataḥ |</l>
		  <l>tasmānmāhendraśabdoktyā mahendro devateṣyate ||</l>
		</lg>
		<p>yadyapyabhinno 'rthastathāpi <note type="reference"><ref cRef="MīSū:10.4.13.23">( a. 10 pā. 4 a. 13 sū. 23 )</ref></note>‘vidhiśabdasya mantratve bhāvaḥ syāttena codanā’ iti mahendraśabdenaivocyamānasyāsmin grahayāge devatātvaṃ nānyathā | tatra sakalaparyāyeṇāpi bṛhadindrādiśabdenocyamānasya devatātvaṃ na bhavati kimuta nyūnenaivendraśabdena | tathā hi—</p>
		<lg>
		  <l>artho 'pi yādṛśo yatra devatātvena coditaḥ |</l>
		  <l>manāgapi tato 'nyatve devateti na gamyate ||</l>
		</lg>
		<p><pb n="423"/>devatātvasya pratyakṣādyanavagamyatvāccodanaivaikaṃ pramāṇaṃ sā ca yaṃ yādṛśaṃ yatra yādṛśe cārthe vidadhāti, sa yadi tathaivānuṣṭhāne 'pi saṃpādyeta, tatastatpramito 'yamityavasīyate |</p>
		<p>kiṃcidapi cedihānyathā jātaṃ nivṛttavyāpārāyāṃ codanāyāṃ pramāṇāntaraṃ mṛgyaṃ na ca tadastītyapramāṇatā yathā vakṣyati<note type="reference"><ref cRef="MīSū:2.2.3.6">( a. 2 pā. 2 a. 3 sū. 6 ) ityatra bhāṣyakāra iti śeṣaḥ |</ref></note> | ‘sa evāgniraṣṭākapālasya devatā nā ' 'jyasya’ iti | tena vyavasthāvaśādyathaivendre codite 'gnerdevatātvaṃ na bhavati, somasya ca codite na puroḍāśasya, abhiṣutasya ca na latāyāḥ, śuddhe ca na saguṇasya, tathaiva guṇavati codite na nirguṇasya | kutaḥ—</p>
		<lg>
		  <l>devatā hi vidheyatvādvivakṣitaguṇeṣyate |</l>
		  <l>lakṣaṇatve tu tasyāḥ syādavivakṣā guṇādiṣu ||</l>
		</lg>
		<p>yadi hi taddhitasaṃbandhe devatoddiśyamānā syāttato 'syā guṇavivakṣā bhavet | iyaṃ punaravidhīyamānā devatātvameva na pratipadyata ityavaśyopādātavyā | tataśca vivakṣitaguṇatvāttadapāye na kathaṃ ciddevateti gamyate | yathā śuklavāsā bhojayitavyo ‘lohitoṣṇīṣā ṛtvijaḥ pracaranti’ ‘daṇḍī praiṣānanvāhaṃ’ iti viśeṣaṇarahitānāmakarmāṅgatvam | yadā te 'pyuddiśyante yo 'yaṃ śuklavāsāstamānayetyādau tadā vinā 'pi viśeṣaṇenā ' 'nīyante | tadiha yadyapi tāvaddevatā rūpeṇopakuryāttathā 'pi na guṇarahitā ' 'śrīyeta, kimuta yadā 'midhānopakāriṇī vidhigatavyatiriktābhidhānābhihitā naiva pratyabhijñāyate saiveyaṃ devateti |</p>
		<p>samāsena ca vidhīyamānāyāṃ nānekārthavidhidoṣaprasaktiḥ | tatra māhendragrahagatā na kathaṃ cidindraśabdenocyate |</p>
		<p>yā tu tenocyate sā tatra naiva devatetyanarthakamevāsyāḥ prakāśanam | ataśca ‘na śrutisamavāyitvāt’ ityayamapi sūtrārtho bhavati śrutisamavetaṃ devatātvaṃ bhaviṣyati tadadhīnajñānamityarthaḥ | tacca taddhitasaṃvāde sati jñāyate | tasmādasti devatābheda iti | kathaṃ tvaṃsmin pakṣe bhāṣyagamanikā | tadabhidhīyate |</p>
		<p>pūrvapakṣavādī tāvadanutkarṣaṃ pragāthasya vadati, yaśca māhendrādgrahādindrābhidhānasamarthamantrānutkarṣaṃ vadati tenākarmāṅgabhūtārthaprakāśanavaiyarthyādindra evātra śuddho devatābhūtaḥ prakāśyata ityabhyupagataṃ bhavati |</p>
		<p>tasya ca devatātvaṃ nābhyupagamamātreṇa sidhyati, nāpi pramāṇāntareṇeti ya etadgrahotpattivākye devatābhidhānaśaktastaddhitaḥ śrūyate ‘māhendraṃ gṛhṇāti’ iti tatsaṃyogādvijñāyate | sa ca yadi samāsānniṣkṛṣya kevalādindraśabdādutpādyate, tato mantrābhidheyasadṛśaṃ devatātvamuktaṃ bhavati |</p>
		<p>siddhavaccaitamarthaṃ pūrvapakṣavādino 'bhipretaṃ manvāno niṣkṛṣya bravīti indro 'sya deva<pb n="424" break="no"/>tā—iti taddhitasaṃyogena jñāyate, <hi rend="bold">na cāsya mahattvamapekṣamāṇasyā</hi>kṛte samāse śuddhasyopasarjanībhūtasya taddhitasaṃyogaḥ, <hi rend="bold">taddhitasaṃyogāpekṣasya veti</hi>—satyami sāpekṣapradhānasamāse prātipadikāvasthāyāṃ taddhitāpekṣā, na ca tadānīmasuvantatvātsamāsopapattiḥ | tena yatraiva pṛthagbhūtaṃ subantaṃ saṃbandhārhameva padāntaramapekṣate yathā rājapuruṣaḥ śobhana iti, tadviṣayamevait, ‘bhavati vai pradhānasya sāpekṣasyāpi samāsa’ iti draṣṭavyam |</p>
		<p>akṛte ca samāse taddhitāpekṣāyāṃ vākyāttaddhitotpattirityabhyupetaṃ syāt | śuddhasya vā taddhitasaṃsparśādviśeṣaṇānantargatiprasaṅgaḥ | kramavṛttiḥ punarbhavato nābhipretaiva, pūrvaṃ taddhitasaṃbandhe pūrvoktāveva dravyaviśeṣaṇottarapadavṛddhiprasaṅgadoṣau |</p>
		<p>na ca samāsārthe vṛttasya śuddhasya taddhitasaṃbandhaḥ | tenaikasminneva prayoge tantrasaṃbandho 'bhyupagantavyaḥ | tataśca <note type="reference"><ref cRef="MīSū:1.4.5.8">( a. 1 pā. 4 a. 5 sū. 8 )</ref></note>‘aikaśabdye parārthavat’ iti tathaiva vairūpyadoṣaḥ |</p>
		<p><hi rend="bold">vispaṣṭaścāyamanyo 'rtha</hi> iti prāksamāsādanekārthavidheḥ samāsapadalamyatvādvākyamedamāha | kṛte tu samāse naiṣa doṣaḥ | <hi rend="bold">tasmānnendro devatā 'mahattvaviśiṣṭaḥ śuddhaḥ</hi> kiṃ tarhi, viśiṣṭa eva |</p>
		<p>atha vā nendro devatā kevalapadopāttaḥ śuddha ityabhiprāyaḥ | kathaṃ tarhi, mahattvaviśiṣṭaḥ, samāsaprātipadikāttaddhitotpatteḥ |</p>
		<p>na <hi rend="bold">tvavayavasaṃbandhene</hi>ti—nāvayaprasiddhinirākaraṇaparaṃ, kiṃ tarhi, nāvayavasaṃbandhena taddhitotpattirniṣkraṣṭumaśakyatvādityabhiprāyaḥ |</p>
		<p><hi rend="bold">tasmāddevatāntara</hi>miti | satyapi dravyaikatve saguṇanirguṇāśrayaṇāddevatāntaratvam | āha ca—</p>
		<lg>
		  <l>ācāryo mātulaśceti dravyaikatve 'pi dṛśyate |</l>
		  <l>apekṣāhetubhedena vyavahāraḥ pṛthaktayā ||</l>
		</lg>
		<p><hi rend="bold">yadapyucyate indrasya vṛtravadhottarakālamiti</hi> | pūrvaṃ sarvatra śuddhātmanaḥ pratipannadevatātvasya paścāttano 'yaṃ guṇaḥ stutimātropayogī na devatātve 'ntarbhavatīti manyate | asya tūttaraṃ gatārtham |</p>
		<p>sthite ca devatāntaratve, śuddhasya devatāyāḥ prakāśanaṃ, śuddhena vā viśiṣṭasya, viśiṣṭacodanāyāmapi vā śuddhasya devatātvaṃ, śuddhaśabdoccāraṇe 'pi vā viśiṣṭe devatātvaṃ pratipadyata ityādi sarvamandhakāranirīkṣitaṃ sāhasamātreṇābhyupagamyeta, na caitadyuktam | ato yatra vidhimantrayordevatāsaṃvādastatra pragātho nīyeta | asmatpakṣe punaḥ—</p>
		<lg>
		  <l>yāṃ kāṃ cidapyupādāya devatāṃ sādhitā stutiḥ |</l>
		  <l>adṛṣṭaṃ yāgamātrārthaṃ karotyārādavasthitam || 17 ||</l>
		</lg>
	      </div> <!-- sūtra !-->
	      <div type="sūtra" n="18">
		<p><pb n="425"/>yadi cā ' 'dimānanādirvā guṇaḥ kevalamindrastutyarthamevopādīyate na devatātve 'ntarbhavati, tato 'syopādānamevānarthakaṃ syāt | sarvā hi devataivamarthamabhidhīyate vidhīyate vā, kathaṃ nāma taduddeśena karma kriyeteti |</p>
		<p>yadi cāvihite vihite ca guṇe kevalenendreṇa vyavahiyate tato nārtho guṇābhidhānena | kiṃ ca—</p>
		<lg>
		  <l>guṇo 'nantargataścātra paścādābhihito bhavet |</l>
		  <l>lakṣaṇatvena voktaḥ sannacāprāptestadasti te ||</l>
		</lg>
		<p>na hi grahasaṃbandha indrasya prāpto yena tadratendrānuvādena mahattvaṃ kevalameva stutyarthamucyeta | na ca mahānindraḥ prāpto yato guṇenopalakṣya vidhīyeta | tasmādaprāptavidherdevatāntaratā || 18 ||</p>
	      </div> <!-- sūtra !-->
	      <div type="sūtra" n="19">
		<p>pūrvavanmantravyapadeśabhedavyavasthā || 19 ||</p>
	      </div> <!-- sūtra !-->
	      <div type="sūtra" n="20">
		<p>vaśādidravyāṇāmartharūpopakāritvātpratyakṣalabhye viśeṣe sāmānyenāpi siddherna vidhi <pb n="426"/>śabdādaraḥ || 20 ||</p>
	      </div> <!-- sūtra !-->
	      <div type="sūtra" n="21">
		<p>balavatpramāṇavirodhe saṃskārapakṣastyajyeta, na ca so 'sti, liṅgabalīyastvādutkarṣasiddherityaparyudāsaḥ saṃskārapakṣasya |</p>
		<lg>
		  <l>atha vā 'rthaikadeśo 'yaṃ samāsārthaprakāśanam |</l>
		  <l>kariṣyatyavirodhāya manotāsthāgniśabdavat ||</l>
		</lg>
		<p>anutkṛṣyamāṇa eva vā pragāthaḥ sannidhivaśādavayavadvāreṇa mahendramavirodhāya dṛṣṭārthatvāya ca prakāśayiṣyati, yathā 'gnīṣomīye manotāyāmagniśabdaḥ prakaraṇātsamāsasthaḥ pratīyamānaḥ sāhacaryātsomamapi pratipādayansamudāyārtho vijñāyate | ataścānutkarṣe 'pyadoṣa iti || 21 ||</p>
	      </div> <!-- sūtra !-->
	      <div type="sūtra" n="22">
		<lg>
		  <l>āmnāteṣvapi mantreṣu notkṛṣṭeṣvarthadarśanam |</l>
		  <l>sarveṣu bhavatītyevaṃ notkṛṣṭatvaṃ na duṣyati ||</l>
		</lg>
		<p>na hi yamādīnāṃ grahāntareṣvapi devatātvaṃ yenendravadutkṛṣṭairmantraiḥ prakāśyeran | atasteṣāṃ tāvadvidhyānarthakyaprasaṅgādavaśyamadṛṣṭārthatvena bhavitavyam | tataśca tatsāmānyāditareṣu tathātvaṃ, tasmānna saṃskārakarmatvamiti || 22 ||</p>
	      </div> <!-- sūtra !-->
	      <div type="sūtra" n="23">
		<lg>
		  <l>yamādayo na vidyante yadyapi grahadevatāḥ |</l>
		  <l>anyakarmopayogitvātprakāśyāḥ syustathā 'pi naḥ ||</l>
		</lg>
		<p>maṇḍūkasūktasyāgnau prayogaḥ, tatra maṇḍūkenāgnivikarṣaṇāmnānāt | akṣasūktasya rājasūye, tatra ‘akṣairddīvyati’ iti vidhānāt |</p>
		<p><pb n="427"/>mūṣikāsūktasyaikādaśinyām, ‘ākhuste paśuḥ’ | ityupaśayasaṃbandhasaṃkīrtane sati taddvāreṇopaśayasyaiva stutiḥ | kuṣumbhakasūktādīnāṃ tu yadi kva cidviśeṣarūpeṇārtho nāsti tataḥ sāmānyavidhānenārthavattā bhaviṣyati |</p>
		<p>vācaḥ stome sarvamantropadeśāt | tathā ' 'śvine sūryodayāvadhi samāptyasaṃbhave sarvāsāmṛcāmupadeśāt |</p>
		<p>tatra vacanenaivā ' 'samavetārthamantravidhānasāmarthyādagateradṛṣṭārthāśrayaṇaṃ, na ca kvacidadṛṣṭārthatvena sarvatraiva dṛśyamānamapyarthaṃ projhjhyādṛṣṭārthatvakalpanā yujyate | tathā hi—</p>
		<lg>
		  <l>na japādāvadṛṣṭārthe vaiṣṇavyādinidarśanāt |</l>
		  <l>yājyādāvapi dṛṣṭārthe syādadṛṣṭārthakalpanā || 23 ||</l>
		</lg>
	      </div> <!-- sūtra !-->
	      <div type="sūtra" n="24">
		<p>yaduktaṃ manotāyāmivāgniśabda indraśabdaḥ samāsārthaṃ lakṣayiṣyatīti | tadayuktam | kutaḥ | etasmādeva doṣāt | na hīndraśabdasya svārthamabhidadhataḥ kaścidvirodho yena śrutivṛttiṃ jahyāt |</p>
		<p>sarvādṛṣṭārthānāṃ ca yathākathaṃ cillakṣaṇayā dṛṣṭārthatvāpādanasaṃbhavādayuktametat | yattūktamutkṛṣyatāmeveti | tadayuktam | kutaḥ—</p>
		<lg>
		  <l>prakṛtastotraśeṣatvaṃ śrutyā saṃnidhikḷptayā |</l>
		  <l>vinā sāmānyasaṃbandhālliṅgaṃ cāviniyojakam ||</l>
		</lg>
		<p>yadi hyekāntena prathamaṃ dṛṣṭārthatvamavadhāritaṃ syāt tataḥ kramasaṃnidhikalpyā śrutirbādhyeta, yatastu viniyogottarakālā prayojanakalpanā na tadvaśenaiva viniyogastena kramasaṃnidhibhyāṃ viniyukte dṛṣṭamadṛṣṭaṃ vā prayojanaṃ kalpyamānaṃ na virudhyate | na cotkṛṣṭasya pragāthasyānyatra viniyogaheturasti |</p>
		<p>liṅgaṃ hi devatāṃ prakāśayituṃ sāmarthyena tanmantraṃ svarūpe viniyuñjīta, tathā cātvā<pb n="428" break="no"/>narthakyaprasaṅgaḥ | karmasaṃbandhe tu na kaścidasya vyāpāraḥ | tadetalliṅgaṃ yadi sāmānyataḥ kena citkarmasaṃbandhaḥ | kriyate, tataḥ kathaṃ tasyopakariṣyatītyapekṣite yathā śaknotītyevamāśrayaṇāddevatāprakāśanadvāreṇeti viniyuṅkte |</p>
		<p>na cātra sāmānyasaṃbandhakāraṇaṃ paśyāmaḥ | tasmādutkṛṣṭānāmānarthakyameva syādityadṛṣṭārthataiva nyāyyā | kiṃca—</p>
		<lg>
		  <l>evaṃ ca saptamī ṣaṣṭhī dvitīyā stautiśaṃsatī |</l>
		  <l>śrutivṛttā bhaviṣyanti tvatpakṣe 'nyārthavṛttayaḥ ||</l>
		</lg>
		<p>guṇaguṇyabhidhānakriyāṇāmakṣarārūḍhatvātsaptamīśrutisaṃyogo ghaṭate | prakāśane hetukaraṇatvāttṛtīyāyuktāḥ kavatyādayaḥ śrūyeran | nanu stutāvapi kavatīnāṃ karaṇatvāttṛtīyaiva prāpnoti | naiṣa doṣaḥ—</p>
		<lg>
		  <l>ādhāratvamapi hyāsāṃ karaṇatvaṃ ca vidyate |</l>
		  <l>tatraitayoryathābhīṣṭaṃ nirdeśa upapadyate ||</l>
		</lg>
		<p>prakāśanaṃ punaḥ paramārthatastāvadātmādhāram | karmatvapratipattyuttarakālaṃ ca vyāpyatvāddevatādhāram | tatra kavatīnāmaikāntikameva karaṇatvamiti vaiṣamyam |</p>
		<p>api ca stauti śaṃsatīti stutibhāvanā pūrvāparībhūtā śrūyate | tasyāṃ ca dhātvarthaḥ karaṇabhūtaḥ śeṣāṇi ca kārakāṇi nityaṃ dhātvarthaṃ niṣpādayanti saṃbadhyante | tatra yadi mantrāḥ stotranirvṛttyarthā bhavanti tato 'pekṣitārthakaraṇācchāstradṛṣṭamarthaṃ kurvanto dṛṣṭārthā bhavanti | prakāśanaṃ tu kurvanto 'coditakaraṇādadṛṣṭārthā bhaveyuḥ | tataśca varaṃ stutīnāmevā 'dṛṣṭārthatvam | kiṃ ca | <lg>
		<l>śrutyaiva ṣaṣṭhī pārārthyaṃ devatānāṃ bravīti naḥ |</l>
		<l>na pradhānaṃ guṇāśceṣṭāḥ stutestena pradhānatā ||</l>
	      </lg>
		devatāprādhānye hi prātipadikārthaparatvādavyatiriktārthaviṣayā ‘agnirmūrdhā’ ivatprathamaivaśrūyeta |</p>
		<p><pb n="429"/>yadapi kiṃ citprathamāntaṃ tadapi yogyatāpūrvakaikavākyatvavaśena guṇasaṃbandhārthameva | yathā, indro yāto—jaṅgamasya, avasitasya—sthāvarasya ca rājeti |</p>
		<p>na ca guṇānāmupayogo 'stīti tatprādhānyānāśrayaṇe stutyarthataiva yuktā | satyamiti granthacchedaḥ | tatrārthavādanyāyena śeṣapadānarthakyaprasaṅgātsatyapi pūrvatra prādhānyaparyavasānasaṃbhave stutyarthenaivaikavākyatā yuktā |</p>
		<p>na caivaṃ stautiśaṃsatyoḥ prakāśanalakṣaṇārthatā bhaviṣyatīti stutereva prādhānyam || 24 ||</p>
	      </div> <!-- sūtra !-->
	      <div type="sūtra" n="25">
		<p>pṛthaktvaniveśinī dvidvādaśasaṃkhyā na prakāśanābhede sati śabdenocyate | sāmānyāvivakṣāyāṃ vā pratyṛcaṃ pratipadaṃ ca tannirvṛtterna dvādaśatve 'vatiṣṭhate | nanu ca stutāvapi tulyametat | tathā hi—</p>
		<lg>
		  <l>sāmānyastutirekaiva bhedo 'pi pratyṛcaṃ sthitaḥ |</l>
		  <l>na cānyathā vivakṣā 'sti yato dvādaśatā bhavet ||</l>
		</lg>
		<p>atha stomavaśādṛksamudāyasādhyāḥ stutayo gaṇyante tathā prakāśanānyapītyaviśeṣaḥ | ucyate—</p>
		<lg>
		  <l>kriyāḥ phalāpavargiṇyastatsaṃkhyāgaṇanāḥ sadā |</l>
		  <l>apūrvadvādaśatvācca dvādaśatvaṃ nirūpyate ||</l>
		</lg>
		<p>prakāśanārthatve hi pratyṛcaṃ pratipadaṃ ca tannirvṛttidarśanātkriyāsamāpterna kiṃ citkāraṇamasti, yena dvādaśatvaṃ paricchidyeta | apūrvārthatve tu teṣāṃ śāstragamyatvādyathoktastomasaṃpadaḥ prāṅnirvṛttipramāṇābhāvādṛksamudāyenāpūrvanirvṛttestaddvāreṇa kriyāsamāptyupalakṣaṇādapūrvāṇāṃ dvādaśatvena mtutidvādaśatvasiddhiḥ | na hi pratyṛcaṃ sarvastotrebhyo vā tatkalpanāyāḥ <pb n="430"/>kiṃ citpramāṇamasti yathā prakāśanasya darśanam || 25 ||</p>
	      </div> <!-- sūtra !-->
	      <div type="sūtra" n="26">
		<p>ṛcāmanūhyatvādāgneyagrahacodanayaivā ' 'gneyīnāṃ stutisādhanatvasiddheḥ ‘āgneyīṣu stuvate’ ityanarthakaṃ vacanam || 26 ||</p>
	      </div> <!-- sūtra !-->
	      <div type="sūtra" n="27">
		<p>sabandhasya bhedanibandhanatvātsaṃbandhavacanena stotraśastrayorbhedaḥ | sa ca prakāśanaikatvānna prāpnoti | nanu stutyekatvāditaratrāpi tulyametat | atha pragītāpragītamantrasādhanatvena bhedaḥ, tadvyaktidvāreṇa vā, sa pūrvapakṣe 'pyaviśiṣṭaḥ | tatrottaraṃ dvādaśatvavat | atyantabhedāddhi stotraśastrāpūrvayostaddvāreṇa kriyayorbhedamupacarya saṃbandhavacanam | na tu prakāśanaṃ svataḥ phalato vā bhidyate || 27 ||</p>
	      </div> <!-- sūtra !-->
	      <div type="sūtra" n="28">
		<p>yadidaṃ dvitīyāpratipāditakarmārhamabhidhānamidaṃ cāparaṃ prādhānye kāraṇam | pradhānakriyā hi kena cidrūpeṇepsitā ‘agnihotraṃ juhoti’ ‘ādhāramādhārayati’ itivadbhavati na saṃskārakriyā 'tyantaguṇabhūtatvāt |</p>
		<p>atha vā stotraśastrasamākhyayorabhidhānatvaṃ tatprādhānyajñāpanārtham | itarathā hi prakāśanamityevaṃ samākhyā syāt | avahantyādivadvā naiva bhavet || 28 ||</p>
	      </div> <!-- sūtra !-->
	      <div type="sūtra" n="29">
		<p>yo 'yaṃ mantre phalāśīrarthavādaḥ sa stuteḥ pradhānatve ghaṭate sarvatra pradhānaviṣayatvātprārthanānām | tvatpakṣe tu—</p>
		<lg>
		  <pb n="431"/>
		  <l>devataiva pradhānatvātphalaṃ yācyeta karmavat |</l>
		  <l>na svāmini sthite kaściddāsātprārthayate phalam || 29 ||</l>
		</lg>
	      </div> <!-- sūtra !-->
	      <trailer>iti stutaśastrādhikaraṇam || 5 ||</trailer>
	    </div> <!-- adhikaraṇa !-->
	    <div type="adhikaraṇa" n="6">
	      <head type="toc">mantrāvidhāyakatvādhikaraṇam</head>
	      <div type="sūtra" n="30">
		<p>iha mantrā udāharaṇam | kiṃ tadgatā bhāvanāvacanā brāhmaṇavadvidadhati neti saṃdehe śabdābhedādvidhāyakā ityāśaṅkya mantratvātprāptārthatvācca vidhitvāsaṃbhavena prayogakāleṣu brāhmaṇavihitānāmevārthānāṃ smārakā ityuttarapakṣaṃ uktaḥ | tathā hi—</p>
		<lg>
		  <l>na karmāntaratā 'styatra balavatpratyabhijñayā |</l>
		  <l>na copātto guṇaḥ kaścinna ca vākyāntare stutiḥ ||</l>
		</lg>
		<p>smārakatvapratipakṣau hi vidhyarthavādau syātāṃ, tadiha svarūpaṃ tāvadanyataḥ kriyāyāḥ prāptaṃ guṇaphalanimittāni tu naivopāttāni yāni vidhīyeran |</p>
		<p>na ca vākyāntarasthe paryavasitaprayojane vidhau stutirupapadyate | taduktaṃ prathanamantre | tasmātprakāśakā mantrā iti yadvyākhyāyate tatra vadāmaḥ | kiṃ punaḥ kāraṇaṃ mantratvenā ' 'khyātaviśeṣāṇāṃ vidhiśaktistirodhīyate kathaṃ ca brāhmaṇatvenāsāvavirbhāvyate | dṛṣṭāśca mantragatā api vidhāyatā ‘vasantāya kapiñjalānālabhate’ ityādayaḥ |</p>
		<p>tathā brāhmaṇagatā apyavidhāyakā yathā ‘yasyobhayaṃ havirārtimārchete’ ityādayaḥ | tasmānnāyamekāntaḥ | kiṃ ca—</p>
		<lg>
		  <pb n="432"/>
		  <l>prāptatvādyadi ceṣyeta mantrāṇāmanuvādatā |</l>
		  <l>taireva vihitaṃ kasmānna smārayati codanā ||</l>
		</lg>
		<p>na hyatra viśeṣaheturasti kiṃ brāhmaṇavihitamāsādyopahatavidhiśaktirmantraḥ smārako bhavatyatha vā viparyaya iti |</p>
		<p>tatrobhayoranuvādatvāsaṃbhavādagṛhyamāṇaviśeṣatvācca dvayorapi vidhāyakatvam | abhyāsācca karmabhedaḥ syāt | balavatpratyabhijñāyāścābhyāsādhikaraṇa evottaraṃ bhaviṣyati<note type="reference"><ref cRef="MīSū:2.2.adhi.2">(a. 2 pā. 2 a. 2) atreti śeṣaḥ |</ref></note> | tasmānnaivamabhidhāyakatvasiddhiḥ | ye 'pyāhuḥ—</p>
		<lg>
		  <l>yasmādvrīhyādivanmantrāḥ karaṇatvena karmaṇām |</l>
		  <l>brāhmaṇena niyujyante tadvatte na vidhāyakāḥ ||</l>
		</lg>
		<p>tairapi sāmānyato dṛṣṭamātraṃ vyapadiṣṭam | kutaḥ—</p>
		<lg>
		  <l>vidhiśaktirniyogena na mantrasyāpanīyate |</l>
		  <l>tato vidhāsyati hyeṣa niyogātsmārayiṣyati ||</l>
		</lg>
		<p>na hi viniyuktena na vidhātavyamiti kiṃ citpramāṇaṃ yadi svato vidhiśaktirastyeva | atha tvasau prathamameva nāsti vyartho viniyogopanyāsaḥ | na cobhayakaraṇe virodhaḥ | tathā hi—</p>
		<lg>
		  <l>vidhāyakaṃ sadapyarthaṃ brāhmaṇaṃ smārayiṣyati |</l>
		  <l>‘mantratastu virodhe syāt’<note type="reference"><ref cRef="MīSū:5.1.9.16">(a. 5 pā. 1 a. 9 sū. 16) |</ref></note> ityatraitadvadiṣyate ||</l>
		</lg>
		<p>ye ca vacanenānaviniyuktāste ca tvatpakṣe nirākaraṇahetvabhāvādvidhāyakāḥ prāpnuvantītyetadapyakāraṇam | na cātra mantropanyāsasya kaścisaṃbandha ityanyathā varṇyate | vividhamevā ' 'khyātaṃ guṇapradhānakarmatvenoktam |</p>
		<p>athedānīṃ prastūyate kiṃ tāveva dvau prakārāvutānyo 'pyastīti | tatra na tṛtīyaḥ prakāro 'stīti matvā pūrvapakṣavādī vadatyaikārthyamiti | tathā prāpte 'bhidhīyate || 30 ||</p>
	      </div> <!-- sūtra !-->
	      <div type="sūtra" n="31">
		<p>asti tṛtīyaḥ prakāro yadabhidhāyakatvaṃ nāma | paśya—</p>
		<lg>
		  <pb n="433"/>
		  <l>yeṣāmākhyātaśabdānāṃ yacchabdādyupabandhanāt |</l>
		  <l>vidhiśaktiḥ praṇaśyettu te sarvatrābhidhāyakāḥ ||</l>
		</lg>
		<p>mantragatānāṃ brāhmaṇagatānāṃ cā ' 'khyātaśabdānāṃ yeṣāṃ śabdāntareṇa vidhiśaktirapagacchati teṣāmabhidhāyakatvam | tatra ‘na tā naśanti’ ityatra tāvadyacchabdopahito vidhāyako 'nuvādatvaṃ prārthayate | tathā ‘ahe budhniya mantraṃ me gopāya’ ityāmantraṇavibhaktyā | dāmi gṛhṇāmītyuttamapuruṣeṇa | ‘yadi somamapahareyuḥ’ iti yadiśabdena | te caivamādayaḥ prāyeṇa mantreṣviti mantrā udāharaṇam | avidhāyakā mantrā iti ca prasiddhiḥ |</p>
		<p>brāhmaṇe tu bhūyāṃsaḥ pratyayā vidhāyakāstena tadvidhāyakamiti prasiddham | alpe tvavividhāyakā iti tadahi nodāharaṇam | vidhāyakatvāvidhāyakatve tu tayoryathoktameva kāraṇamiti na mantratvabrāhmaṇatvayorvyāpāraḥ |</p>
		<p>tatra tvetāvānvyāpāro dṛśyate | rūpādeva brāhmaṇagatānāṃ vidhitvanivṛttau satyāṃ nimittādipratyāyanārthatā | na hi teṣāṃ rūpaṃ karmasu prayogārham | mantragatānāṃ tu rūpamevopalabhya dāmi gṛhṇāmi nirvapāmīdāmidaṃ ca karomyagnīnvihara varhiḥ stṛṇīhi idamidaṃ ca kurvityādikaṃ śakyametaiḥ karma smartumiti viniyogabuddhirbhavati | kutaḥ—</p>
		<lg>
		  <l>anuṣṭhāne padārthānāmavaśyaṃbhāvinī smṛtiḥ |</l>
		  <l>ananyasādhanā 'nanyakāryairmantraiḥ prasādhyate ||</l>
		</lg>
		<p>na tāvadanuṣṭhānavelāyāmasmṛtaḥ kaścitpadārthaḥ śakyaḥ kartumityavaśyaṃbhāvinyā smṛtyā yogyasādhanamātrāpekṣaṇādyatkiṃcid brāhmaṇapadārthānusaṃdhānaṃ vā pūrvapadārthapratyavekṣaṇaṃ vā sūtragrantho vā ' 'tmīyagrahaṇavākyāni vopadraṣṭādi vā sādhanaṃ grahītumārabhyate |</p>
		<p>tatrānanyaprayojanānmantrānprakaraṇe paṭhyamānānsāmānyena kimapyebhiḥ kartavyamityevaṃ prayogavacanena gṛhyamāṇānupalabhya yādṛśena vākyena smṛtiḥ kartumākāṅkṣyate tadrūpā eta iti viditvā liṅgaprakaraṇānumitayā śrutyā viniyoge satyabhidhānārthatā vijñāyate |</p>
		<p>tataścopāyāntarāṇyapramāṇakatvānnivartante | niyamādṛṣṭasiddhiśca mantraireva smṛtvā kṛtaṃ karmābhyudayakāri bhavatītyavadhāryate | bhāṣyamapyatraiva yojanīyam |</p>
		<p>nāsakṛdapyuccāraṇe tatpratyayāditi na prāptatvābhiprāyeṇocyate | kiṃ tu yacchabdopa<pb n="434" break="no"/>bandhādasyaiva mantrākhyātasyānyataḥ prāptamahaṃ bravīmītyevaṃrūpapratyayāt | śatakṛtvo 'pi hyevamādiruccāryamāṇaḥ svasāmarthyenaiva nāpūrvapratyayaṃ karoti tata eva pūrvaprāptabuddhyutpādāt || 31 ||</p>
	      </div> <!-- sūtra !-->
	      <trailer>iti mantrāvidhāyakatvādhikaraṇam || 6 ||</trailer>
	    </div> <!-- adhikaraṇa !-->
	    <div type="adhikaraṇa" n="7">
	      <head type="toc">mantralakṣaṇādhikaraṇam</head>
	      <div type="sūtra" n="32">
		<p>yathoktena nyāyena mantrodāharaṇasyātantratvātprāsaṅgikāmidaṃ pūrvasūtraprayuktamantraśabdārthalakṣaṇābhidhānamiti nāvaśyamidamarthato 'dhikaraṇaṃ pūrvam | śakyaṃ hi vākyamātramapyudāhṛtya vicārayitum |</p>
		<p>bhāṣyakārastu sūtrakāroccāritamantraśabdādareṇa paurvāparyaviśeṣamāha | taccodakeṣviti | tat—abhidhānaṃ codakaṃ prayojakaṃ yeṣāmiti bahuvrīhiḥ | arthadarśanamātrārthaṃ tu ṣaṣṭhīkathanaṃ bhāṣye | adhyetṛvṛddhavyavahārāsiddhaṃ cedaṃ prāyikācihnayuktaṃ lakṣaṇaṃ lāghavārthamuktam |</p>
		<p>dharaṇigatānekadravyapratyekanirīkṣaṇe punaḥ punaḥ pṛṣṭhaṃ kuṭilīkriyata iti tatsāmānyena pṛṣṭhākoṭābhidhānam | ślekaścaivaṃ draṣṭavyaḥ—</p>
		<lg>
		  <l>ṛṣayo 'pi hi lakṣyāṇāṃ nāntaṃ yānti pṛthaktvaśaḥ |</l>
		  <l>lakṣaṇena tu siddhānāmantaṃ yānti vipaścitaḥ |</l>
		</lg>
		<lg>
		  <l>vṛttau lakṣaṇameteṣāmasyantatvāntarūpatā |</l>
		  <l>āśiṣaḥ stutisaṃkhye ca pralaptaṃ parīdevitam ||</l>
		</lg>
		<lg>
		  <pb n="435"/>
		  <l>praiṣānveṣaṇapṛṣṭākhyānānuṣaṅgaprayogitāḥ |</l>
		  <l>sāmarthyaṃ ceti mantrāṇāṃ vistaraḥ prāyiko mataḥ ||</l>
		</lg>
		<p><hi rend="bold">ḍuleriveti</hi> | ḍuliḥ—kacchapaḥ | pratipunātuśabdamacchidreṇa pavitreṇetyanuṣaṅgaḥ | <pb n="436"/>sāmarthyaṃ—abhidhānaśaktiḥ | ye māṃ dugdhavantasta eva nirākṛtavanta iti dhenvāḥ paridevitam | amutaḥ somamāhara iti sauparṇopākhyāne vinatayā garutmānamṛtārthaṃ preṣitaḥ | karṇavantīṃ sūrmim | sūrmiḥ—sthūṇā || 32 ||</p>
	      </div> <!-- sūtra !-->
	      <trailer>iti mantralakṣaṇādhikaraṇam || 7 ||</trailer>
	    </div> <!-- adhikaraṇa !-->
	    <div type="adhikaraṇa" n="8">
	      <head type="toc">brāhmaṇalakṣaṇādhikaraṇam</head>
	      <div type="sūtra" n="33">
		<p><hi rend="bold">pariśeṣasiddhatvādbrāhmaṇalakṣaṇamavacanīyamiti</hi> | sūtramidamanārabhyamiti pratibhāti | tatra śeṣaśabdaprayogāllakṣaṇānabhidhānācca sūtravyākhyānamevedamiti draṣṭavyam |</p>
		<p>kimarthaṃ punaḥ sūtramārabhyate | nā ' 'rabhyeta, yadi mantrabrāhmaṇātmaka eva veda iti sarveṣāṃ prasiddhaṃ bhavet | yeṣāṃ tvaprasiddhaṃ teṣāṃ tṛtīyādiprakāranirākaraṇārthaṃ dvairāśyameva vedasyeti pratipādayitumāha—<hi rend="bold">śeṣe brāhmaṇaśabda</hi> iti | ekapuruṣakartṛkamupākhyānaṃ parakṛtiḥ | bahukartṛkaṃ purākalpaḥ | yātrānyathā 'rthaḥ pratibhātaḥ paurvāparyālocanena vyavadhāryānyathā kalpyate sā vyavadhāraṇakalpanā tadyathā pratigṛhṇīyāditi śrutaṃ pratigrāhayediti <pb n="437"/>kalpayiṣyate | <hi rend="bold">vidhilakṣaṇa</hi>mityatra brāhmaṇavācī vidhiśabdaḥ || 33 ||</p>
	      </div> <!-- sūtra !-->
	      <trailer>iti brāhmaṇalakṣaṇādhikaraṇam || 8 ||</trailer>
	    </div> <!-- adhikaraṇa !-->
	    <div type="adhikaraṇa" n="9">
	      <head type="toc">ūhādīnāmamantratādhikaraṇam</head>
	      <div type="sūtra" n="34">
		<p>sūryāya juṣṭaṃ nirvapāmi, ityūhaḥ | tathā yatra yajamānasyā ' 'rṣeyaṃ vriyate sa pravaraḥ | yacca yajamānatatputrādīnāṃ nāmagrahaṇaṃ tannāmadheyaṃ, yathā subrahmaṇyāyāṃ devadatto yajata ityādi | teṣāmapi ‘taccodakeṣu’ ityasmāllakṣaṇānmantramadhyapātācca mantratvaprāptāvucyate—</p>
		<lg>
		  <l>svādhyāye paṭhyamāneṣu yeṣu mantrapadaṃ smṛtam |</l>
		  <l>te mantrā nābhidhānaṃ hi mantrāṇāṃ lakṣaṇaṃ sthitam ||</l>
		</lg>
		<p>kiṃ punarekasminpada ūhyamāne samastasyaivāmantratvaṃ, ūhitapadamātrasyaiva veti | samastasyaiveti prāptam | kutaḥ—</p>
		<lg>
		  <l>svaravarṇānupūrvyādiviśiṣṭe hi prayujyate |</l>
		  <l>mantraśabdastato 'nyatve na tasyārthaḥ pratīyate ||</l>
		</lg>
		<p><pb n="438"/>saṃpradāyakālāvagatarūpānyatvaṃ cetkenacidapyaṃśena jātaṃ na śakyate mantratvaṃ pratyabhijñātum |</p>
		<p>athaikadeśe 'pi tatsadbhāvābhyupagamaḥ | tataḥ sarvatraiva mantrapadāviśeṣānmantratvaprasaṅga | tasmādekavarṇāpāye 'pi mantratvābhāvātsamastatatkāryanivṛttiḥ | tataśca yathaiva tadvināśe sarvāvayavavartini prāyaścittābhāvaṃ evaṃ mantracchandoviṣayatvena yāvantaḥ śabdaviśeṣāḥ smaryante tairna bhavitavyamityekapadatadavayavohe tanmantragatasarvacchāndasopoddhāreṇa laukikaśabdaprayogaḥ kartavya iti | atra brūmaḥ | tāvanmātramevāmantra iti | kutaḥ |</p>
		<lg>
		  <l>ākṛtīnāmabhivyaktiryā kathaṃcinnirūpitā |</l>
		  <l>nāsāvavayavādhikyavināśeṣu vinaśyati ||</l>
		</lg>
		<p>na hi gorgaḍuni jāte viṣāṇe vā bhagne gotvaṃ tirodhīyate,tadabhivyaktisamarthāvayavāntarasadbhāvāt | kiyatyapi saṃsthāne dhriyamāṇe sarvā vijñāyante | sā ceyaṃ mantrākutirviśiṣṭasvaravarṇānupūrvyādyābhivyaktā na kiṃcidvikāradarśane naśyatīti pratyakṣamupalabhāmahe | tathā hi—</p>
		<lg>
		  <l>yatra varṇavikāro vā varṇalopo 'pi vā smṛtaḥ |</l>
		  <l>svarāntaraniyogo vā na mantrastatra neṣyate ||</l>
		</lg>
		<p>yatra vacanādvarṇalopaṃ vikāraṃ vā kṛtvā prayogaḥ, ‘airaṃ kṛtvodgeyam’ ityādau, yatra ca svādhyāyakāladṛṣṭatraisvaryādiparityāgenaikaśrutyaṃ niyujyate na tatra kasyacinmantrabuddhirapaiti | syādetat, vacanasāmarthyādiha nāpaitīti |</p>
		<p>tadayuktam | vacanena hi prayoktavyametaducyate na mantratvaṃ na naśyatīti | na hi vacanaviniyuktānāṃ vrīhyādināṃ mantratvaṃ bhavati, ataścāmantrāṇāmeva satāṃ vacanādviniyoga ityāpadyate |</p>
		<p>na cārhati bhavitumamantratvaṃ, mantratvapratyabhijñānāt | ataścātrāpi kāmamirāpadādīnāmevāmantratvaṃ bhavatu na sakalasya vākyasya |</p>
		<p>na ca teṣāmapi samastavedālocanena mantratvanirūpaṇādiha girāpadavānmantra iherāpadavāniha traisvaryavānihaikaśrutimāniti hyādita evāvadhāryate | yadyevamūhādīnāmapi mantra tvaprasaṅgaḥ | tatrāpi hi prakṛtivikṛtyālocanena śakyamevaṃ nirūpayitum | ihāgnipadavānnirvāpamantra iha sūryādipadavāniti | naitatsamānam | kutaḥ—</p>
		<lg>
		  <l>yatra vaidikamanyatvaṃ tatra mantratvamiṣyate |</l>
		  <l>nyāyena kalpyamāne tu na śakyaṃ tannirūpaṇam ||</l>
		</lg>
		<p><pb n="439"/>vaidikaṃ hyālocyaivamavadhāraṇā bhavati, ihedṛśo mantra ihedṛśa iti | sūryādipadaprayogastu kāryavaśena nyāyātkalpyate, na ca mantratvaṃ nyāyagamyamiti vaiṣamyam |</p>
		<p>nanu cātideśo 'pi vedaprakāra eveti sarvamūhādikaṃ vaidikam, itarathā hyapramāṇakameva syāt | na hyaṅgāṅgibhāvaḥ pratyakṣānumānādigamyaḥ | tasmātsūryerāpadayoraviśeṣa iti | atrocyate |</p>
		<p>satyamūhasyāpi nāvaidikatvam | ata eva ‘anāmnāteṣvamantratvam’ ityucyate | vedabhāgo hi kaścitpratyakṣaḥ śrūyate, kaścidanumānādigamyaḥ | pratyakṣaśrutaścā ' 'mnāta ityucyate | tatra yatherāpadādīnāṃ viniyogaḥ śrūyate naivaṃ sūryapadādīnām |</p>
		<p>nanu ‘sauryaṃ caruma’ ityetadeva śrutisamavāyitvāddevatāyāḥ sūryapadasya viniyojakaṃ śrūyate | naitanmantre sūryapadasya prakṣepaṃ bravīti | haviṣastyāgadakālamātre taduccākaṇābhidhānāt | yastuṃ mantreṣu tatprakṣepaḥ so 'tideśakṛto bhaviṣyati | na cātideśavacanaṃ nyāyalabhyatvādevā ' 'mnāyate | tasmādanāmnātaviniyojakatvādamantratvaṃ sūryapadādīnām |</p>
		<p>nanvevaṃ sati pravaranāmadheyayoḥ pratyakṣopadeśānmantratvaprasaṅgaḥ | syādeva yadi tatsvarūpamāmnāyeta, vacanārthaṃ, tu jñātvā 'nāmnātayoreva pravaranāmnoḥ prayogānna mantratvanirūpaṇāyāmantargatiḥ | evaṃ tarhi yatrāpi sarvanāmayuktamantrāmnāne sati tasya sthāne 'nyapadaprakṣepaḥ kriyate tatrāpyamantratā syāt | tathā nāmeti kecit |</p>
		<p>atha vā viśeṣāṇāmānantyādayugapatkālatvāccā ' 'mnātumaśakteḥ svarūpasya sarvanāmaprakāreṇā ' 'mnānamastyevetyaśūnyasthānatvānmantrasya śakyamevaṃ nirūpaṇaṃ kartuṃ yadatra padaṃ nivekṣyate tadvānayaṃ mantra iti | itarayā hi sarvanāmnāmaprayogārhatvādyadi viśeṣāmnānamevaitattenopāyeneti na gṛhyate, tatastadaṃśanyūnatvānmantrasvarūpasya vyarthameva sarvanāmāmnānaṃ syāt | pravaranāmadheyavadeva tu vidhānāttadavakāśasthapadaprayogaḥ kalpyate | tasmādevamādī nyāmnātānyeveti mantradharmaiḥ saṃbadhyeran | na tu pravarādīnāṃ mantrapāṭhakāle kaścidapi saṃsparśaḥ |</p>
		<p>na ca brāhmaṇena rūpaṃ darśitaṃ yena pravacanalakṣaṇatvānmantratvādhyavasānaṃ bhavet | ataśca vikṛtiṣvabhidhānārṣacodakābhyāṃ sakale mantre prāpite yāvanmātramarthābhāvādvyāvartyānyatprakṣipyate tāvanmātrameva laukikam | avaśiṣṭaṃ tu tathā prāptameva kratvākāṅkṣitapratyabhijñāyamānamantratvaṃ ceti na prāyaścittacchāndasaprayogairvarjanīyamiti siddham || 34 ||</p>
	      </div> <!-- sūtra !-->
	      <trailer>iti ūhādīnāmamantratādhikaraṇam || 9 ||</trailer>
	    </div> <!-- adhikaraṇa !-->
	    <div type="adhikaraṇa" n="10">
	      <head type="toc">ṛglakṣaṇādhikaraṇ</head>
	      <div type="sūtra" n="35">
		<p><pb n="440"/>prasaktānuprasaktyāpatitamṛgādilakṣaṇābhidhānam | śabdārthasya vṛddhavyavahāragamyatvātkṛte 'pi tallakṣaṇe tanmūlamabhiyuktopadeśameva darśayati | kriyāpadānupādānāt ‘agniḥ pūrvebhiḥ’ ityaparyavasite 'rthe vṛttavaśena pādavyavasthā | nanu ca ‘agnimīḷe’ ityapi samastāyā ṛca evārthavattvānnaiva pratipādamarthaḥ paryavasyatīti na vācyam ‘arthavaśena pādavyavasthā’ iti |</p>
		<p>kathaṃ na vācyam ‘agnimīḷe purohitam’ iti tāvatpratyakṣaṃ samāpto 'rtho dṛśyate | parayoḥ pādayorasamāpta iti cenna | ākhyātānuṣaṅgeṇa samāpteḥ siddhatvāt | tasmātsādhūktamihārthavaśeneti | etasya tu pradarśanārthatvānna vṛttavaśavyāvṛttirityaniṣiddhamṛktvam || 35 ||</p>
	      </div> <!-- sūtra !-->
	      <trailer>iti ṛglakṣaṇādhikaraṇ || 10 ||</trailer>
	    </div> <!-- adhikaraṇa !-->
	    <div type="adhikaraṇa" n="11">
	      <head type="toc">sāmalakṣaṇādhikaraṇam</head>
	      <div type="sūtra" n="36">
		<p>teṣāmityanuvartate | atrāpi sa evābhiyuktopadeśopanyāsaḥ | prāthamyāt, <hi rend="bold">yathā 'mlaṃ dadhīti</hi> | pūrvatraiva vācyaṃ sadanādarādihodāhṛtam | atha vā yathā 'nekadharmasamāhāre sati dadhiguḍavo rasaviśeṣamātramamlamadhuraśabdāvupādadāte | tathā sāmaśabdo gītimātramityatrodāharaṇam |</p>
		<p><pb n="441"/>nanu ca pratyakṣagamyatvādrasaviśeṣasyābhiyuktopadeśo 'nuvādatvānnaiva pramāṇam |</p>
		<p>naiṣa doṣaḥ | pratyakṣamevātra itikaraṇāvacchinnaṃ nidarśanam | etaduktaṃ bhavati | yathā 'mlaṃ dadhi madhuro guḍa ityetadvijñānaṃ pramāṇamevamabhiyuktopadeśa iti | gīterviṃśeṣaṇatvātpūrvatarapratyāyane satyākṛtivadabhidheyatvaṃ nirṇetavyam | āha ca—</p>
		<lg>
		  <l>ekakhaṇḍena śabdena viśiṣṭo yatra gamyate |</l>
		  <l>viśeṣaṇasya vācyatvaṃ tatra sarvatra jāyate || 36 ||</l>
		</lg>
	      </div> <!-- sūtra !-->
	      <trailer>iti sāmalakṣaṇādhikaraṇam || 11 ||</trailer>
	    </div> <!-- adhikaraṇa !-->
	    <div type="adhikaraṇa" n="12">
	      <head type="toc">yajurlakṣaṇādhikaraṇam</head>
	      <div type="sūtra" n="37">
		<p>śeṣe brāhmaṇaśabda itivatsamastaṃ vyākhyeyam || 37 ||</p>
	      </div> <!-- sūtra !-->
	      <trailer>iti yajurlakṣaṇādhikaraṇam || 12 ||</trailer>
	    </div> <!-- adhikaraṇa !-->
	    <div type="adhikaraṇa" n="13">
	      <head type="toc">nigadādhikaraṇam</head>
	      <div type="sūtra" n="38-39">
		<p>śeṣe yajuḥśabda ityetavdyāvartanārtho vāśabdaḥ | caturthaṃ mantrajātaṃ nigadaḥ syāt | dharmānyatvāt | yadi tāvat ‘uccairnigadena’ iti vidhistato yajurdharmabādho mā bhūdityarthāntaratvam | athānuvādaḥ sa naiva prāpnoti vyatirekeṇa vineti bhedaḥ<note><p>vyapadeśāca iti sūtrasya bhāvyaṃ spaṣṭhatvānna vyākhyātam |</p></note> || 38 || 39 ||</p>
	      </div> <!-- sūtra !-->
	      <div type="sūtra" n="40">
		<p><pb n="442"/>‘ahe budhniya mantraṃ me gopāya’ iti triṣveva mantratvasyopasaṃhārāt | vede ca mantrasāmānādhikaraṇyena nigadaśabdaprayogādyajuṣṭvāparityāgenaiva ca dharmaviśeṣavyapadeśabhedasiddheḥ pariśeṣasiddhayajurlakṣaṇayogācca yajūṃṣyeva nigadāḥ || 40 ||</p>
	      </div> <!-- sūtra !-->
	      <div type="sūtra" n="41">
		<p>nyāyaprāptoccairdharmānuvādatvajñānānna vidhānāditi vyākhyātam | yaṃ tvete 'rthaṃ vadanti tamupāṃśutvena śaknuyurvaktumiti vacanādityucyate || 41 ||</p>
	      </div> <!-- sūtra !-->
	      <div type="sūtra" n="42">
		<p>asti ca ‘agnīdagnīnvihara’ ityādivacanenārtho 'nyathā 'nuṣṭhānānupapatteriti dharmaviśeṣaprāptiḥ | tathā ca nigadaśabdāvayavavyutpattisiddhiḥ | vācanikamapi caupāṃśutvamanupakāratvenānaṅgatvānnigadavyatiriktayajurviṣayaṃ vijñāyate || 42 ||</p>
	      </div><!-- sūtra !-->
	      <div type="sūtra" n="43">
		<p>brāhmaṇaparivrājakavadguṇena vyapadeśabhedaḥ || 43 ||</p>
	      </div><!-- sūtra !-->
	      <div type="sūtra" n="44">
		<p><pb n="443"/>atiprasaṅgadvāreṇa guṇasya vyapadeśanimittatāṃ vyabhicārayati || 44 ||</p>
	      </div><!-- sūtra !-->
	      <div type="sūtra" n="45">
		<p>na tāvadatiprasaṅgo 'sti nigadaṃ ninditvā ṛco vidhānāt | na hi tameva ninditvā tasyaiva vidhiravakalpate | na ca vyabhicāritvam | gadativaśena yajuṣṭve sati dharmaviśeṣasya vyapadeśabhedanimittatvāt || 45 ||</p>
	      </div> <!-- sūtra !-->
	      <trailer>iti nigadādhikaraṇam || 13 ||</trailer>
	    </div> <!-- adhikaraṇa !-->
	    <div type="adhikaraṇa" n="14">
	      <head type="toc">yajuḥparimāṇādhikaraṇam</head>
	      <div type="sūtra" n="46">
		<p>kecidetatsūtraṃ vākyalakṣaṇaparatvena vyācakṣate | tatrāpi kila laukikavaidikavākyalakṣaṇasaṃbhave hetuprasiddhivaśena laukikānāmevaitallakṣaṇam | kutaḥ—</p>
		<lg>
		  <l>anyato 'vagate 'rthe hi loke vākyaṃ pravartate |</l>
		  <l>tatraikārthatvavijñānātsukhabodhaikavākyatā ||</l>
		</lg>
		<p>laukikānāṃ hi vākyānāṃ pramāṇāntareṇārthastadekatvaṃ cāvadhāryate | tatra prasiddhena hetunā śakyamekavākyatvamavagantum | vaidikānāṃ punarananyapramāṇagamyatvātprāgvākyāttadekatvājñānādajñāte 'rthe tadekatvasiddhirnāstītyetallakṣaṇānupapatterarthāpattyā viparītaṃ lakṣaṇaṃ draṣṭavyam |</p>
		<p>vākyaikatvādarthaikatvamiti | yathaiva hi dharmiṇā vākyena dharmyantaramarthaḥ pratipādyate tathaikavākyadharmeṇaikatvenārthaikatvam | āha ca—</p>
		<lg>
		  <l>nityavākyādhigamyatvādyathāvākyaṃ pravartate |</l>
		  <l>vedārthastadasiddhestu na vākyasyārthavaśyatā ||</l>
		</lg>
		<p>atrābhidhīyate | vedavyākhyānapravṛttasya jaimineḥ kaḥ prasaṅgo laukikavākyalakṣaṇābhidhāne | vaidikavākyalakṣaṇasyāpi bhedalakṣaṇe<note><p>dvitīyādhyāya ithyarthaḥ |</p></note> kaḥ prastāvaḥ | kimarthaṃ <note><p>prathamādhyāya evetyarthaḥ |</p></note>pramāṇalakṣaṇa eva noktam | ekaśabdaśca na vaktavyaḥ, arthaikatvādvākyamityetāvataiva siddhatvāt | kathaṃ ca <pb n="444"/>mantrādhikāre tadasaṃbaddho 'rtho 'bhidhīyate | bhāṣyakṛtaśca <hi rend="bold">praśliṣṭapaṭhiteṣu yajuḥṣvityupa</hi>nyāsaḥ pramāṇavānapi vinā kāraṇenātikrāntaḥ | kiṃ ca—</p>
		<lg>
		  <l>yajurbhedaṃ ca muktvaitadvākyaikatvasya lakṣaṇam |</l>
		  <l>mantrabrāhmaṇalokeṣu vaktavyaṃ kvopayujyate ||</l>
		</lg>
		<p>ṛksāmayostāvatparimāṇaṃ prayogasamarthaṃ prasiddhamiti na kaścidvākyalakṣaṇādekavākyatālakṣaṇādvopakāro bhavati |</p>
		<p>tathā brāhmaṇe 'gnihotrādivākyaiḥ sādhyasādhanetikartavyatāvatyāṃ bhāvanāyāṃ niyukteṣu puruṣeṣvekānekavākyajñānaṃ kvopayujyate | nanvayamupayoga ekavākyatālakṣaṇajño vākyabhedaṃ parihariṣyati | nāyamupayogaḥ | kutaḥ—</p>
		<lg>
		  <l>vākyabhedo hyasāmarthyaṃ śabdāvṛttyādi doṣataḥ |</l>
		  <l>ekanānātvavijñānanirapekṣo 'vadhāryate ||</l>
		</lg>
		<p>padatadekadeśatatsamūhāvṛttiprasaṅgātmakastadvibhāgalakṣaṇo vā vākyaikatvanānātvajñānanirapekṣaireva doṣatvenāvadhāryate | vibhāgalakṣaṇe gamyamānasaṃbandhaparityāgo 'nekādṛṣṭakalpanā ca doṣaḥ | itaratrā ' 'vṛtteravedatvādaprāmāṇyamiti naikavākyalakṣaṇenārthaḥ | pauruṣeyavākye tu lakṣaṇanirapekṣasya lokasya vyavahārasiddheratyantānaupayikatvam |</p>
		<p>yadi cārthaikatvena vākyaikatvamavadhāryate vākyasyārthapratyāyanārthatvāttatsvarūpaikatvajñānottarakālabhāvinā kiṃ vākyaikatvajñānena | vaktṝṇāṃ ca parapratyāyanārtho vākyaprayoga iti nā ' 'tmārthaṃ lakṣaṇajñānāpekṣā | śrotṝṇāṃ punaratyantānavagate 'rthe pravartamānaṃ puruṣavākyamapi na vedavākyādbhidyate | avagatārthaṃ tvanuvādatvādanādṛtyameveti naikānekajñānamapekṣyate |</p>
		<p>kimarthaṃ na vaidikānāṃ lakṣaṇaṃ noktam | yadi tvarthāpattyoktameveti | tanna | śrutyā tallakṣaṇamabhidhāyārthāpattyā laukikavākyasiddhirāśrayitavyā | na cārthāpattiḥ saṃbhavati | na hyetallaukikavākyalakṣaṇajñānamīdṛśena vaidikavākyalakṣaṇajñānena vinā nopapadyate |</p>
		<p>na caitasyāpi vākyalakṣaṇatā siddhā, vākyaikatvavaśenārthaikatvalakṣaṇārthāpattyupanyāsāt | api ca kadācidvaidikavākyānāmapyetallakṣaṇam | atyantaviprakṛṣṭaṃ vā kiṃcidbhavedityāśaṅkitatvānna niyogato 'rthāpattiḥ | na ca parisaṃkhyā, sāmānyaviśeṣabhedānupādānāt |</p>
		<p>yahi hi sāmānyenedaṃ lakṣaṇaṃ kvacidabhidhāya punaḥ kevalapauruṣeyasaṃbaddhamucyeta tataḥ parisaṃkhyāvaśena vaidikānāmidaṃ tāvanna bhavatītyetāvanmātraṃ gamyeta | na tu lakṣaṇaviśeṣo 'nekopaplavāt | evamapi hi viparyayakalpanaṃ saṃbhavati, arthānekatvādekaṃ vākyaṃ nirākāṅkṣaṃ cedvibhāge syāditi |</p>
		<p><pb n="445"/>atha vā 'rthaikatvānnānāvākyatvamiti | tasmādakalpaneyam | kiṃ ca—</p>
		<lg>
		  <l>kathaṃ cārthānapekṣatve vākyaikatvaṃ prasidhyati |</l>
		  <l>na hi varṇasvarūpeṇa jñātenaitannirūpyate ||</l>
		</lg>
		<p>vākyaikatvāccārthaikatve 'vadhāryamāṇe 'vaśyamarthanirapekṣaṃ vākyaikatvamavagantavyam | na ca tasyāvadhitvena kiṃcitpaśyāmo varṇaśataṃ varṇasahastraṃ vā | tathā hi—</p>
		<lg>
		  <l>ajñātārtheṣu varṇeṣu bahuvākyaikavartiṣu |</l>
		  <l>na kadācinmatirdṛṣṭā vākyeyattvāvadhāraṇe ||</l>
		</lg>
		<lg>
		  <l>tasmātpadeṣu yāvatsu śrūyamāṇeṣu dṛśyate |</l>
		  <l>vispaṣṭamaikyamarthasya tāvatāmekavākyatā ||</l>
		</lg>
		<p>lokamantrabrāhmaṇeṣvavyabhicāryetadeva vākyalakṣaṇamiti sthitam | yattu na prāgvākyādarthatadekatvāvadhāraṇamastīti | atra brūmaḥ—</p>
		<lg>
		  <l>padārthaiḥ padavijñātairvākyārthaḥ pratipādyate |</l>
		  <l>lokasiddhairna tatrāsti vākyaikatvanimittatā ||</l>
		</lg>
		<p>yadi hi vākyaṃ padavadvācakaṃ bhavettatastadekatvānekatvānuvartitā vākyārthasyābhyupagamyeta kadācit |</p>
		<p>yadā tu pṛthagbhūtaireva padairitaretaranirapekṣaiḥ sveṣu padārtheṣūkteṣu tatsaṃsargādeva padavyāpārānapekṣo vākyārthapratyayo bhavati, tadvaśena ca tāvanti padānyekaṃ vākyamityavadhāryate, na tadā vākyatadekatvayorvyāpāraṃ paśyāmaḥ | tasmādavirodhaḥ |</p>
		<lg>
		  <l>bhāvanaiva ca vākyārthaḥ svakārakaviśeṣitā |</l>
		  <l>tasyāśca jñāyate nityaṃ bhedaḥ śabdāntarādibhiḥ ||</l>
		</lg>
		<p>yasminpadasamūhe śabdāntarādibhirna bhāvanāntaraṃ pratipādyate tasyaikavākyatvaṃ bhāvanāntarāpekṣayā tu nānātvam | taccaitadubhayamapyanyata eva jñāyata ityanimittaṃ vākyaikatvamarthaikatvasya | tasmādyathābhāṣyameva vyākhyātavyam |</p>
		<p>bhedalakṣaṇe mantraprastāve ca tadbhedastāvadṛgyajuḥsāmātmako 'bhihitaḥ | tadavāntarabhedākāṅkṣāyāmṛksāmānāmadhyetṛsiddhe bhede lakṣaṇaṃ na kriyate | yajuṣāṃ tu praśliṣṭapaṭhitatvānna lakṣaṇādvinā bhedajñānamityāramyate |</p>
		<p>nanu bhinnapratīkaviniyogāttadbhedaḥ setsyatīti | na tāvatsarveṣāmeva brāhmaṇe viniyogo 'sti | na ca ‘uttarādiḥ pūrvāntalakṣaṇam’ ityetadvedavacanam | nyāyena tu sūtrakārairevā ' 'tmīyabrāhmaṇaviniyogeṣvetaduktamiti nyāyasya lakṣaṇamucyate |</p>
		<p><pb n="446"/>tatrāvayavavyutpattibalenā ' 'ha—<hi rend="bold">yāvatejyata</hi> iti | sarvamantrāṇāmanena yajeteti hi prathamaṃ prakaraṇāmnānānumitavākyaviniyogo bhavati | tataḥ sākṣādyāgasaṃbandhāsaṃbhavāttadupakāriprakāśanena tairiṣṭaṃ bhavatīti kalpyate | tenocyate—</p>
		<lg>
		  <l>yāvatā padasaṃghena smāryate yāgasādhanam |</l>
		  <l>tāvadyajuśca vākyaṃ ca vaktavyatvānnirūpyate ||</l>
		</lg>
		<p>vacanārhaṃ hi vākyaṃ kārye samarthaṃ ca tadarhaṃ bhavati na nyūnamadhikaṃ vā, tāvataiva cejyate | tattu kīdṛśamityekārthaṃ sākāṅkṣāvayavaṃ ceti lakṣaṇam | īdṛśaṃ cedekaṃ yajuryattato 'dhikaṃ tadvākyāntaraṃ yajurantaraṃ cetyuktaṃ bhavati |</p>
		<p>evaṃ sarvatra purastātparastādvaikārthatvasamarthapadaparigrahaṇādasamarthapadavimokena ca bhinnāni yajūṃṣi kalpyante | tenaikavākyalakṣaṇoktau cārthādyajurbhedavākyabhedalakṣaṇayoḥ siddhiriti, <hi rend="bold">etasmāccetkāraṇādityāha</hi> | <hi rend="bold">kimudāharaṇamiti</hi> | abhidheyavācinamarthaśabdaṃ gṛhītvā lakṣaṇadvayasamāveśāsaṃbhāvanayā pṛcchati | tathā hi—</p>
		<lg>
		  <l>ekārthatvaṃ padasya syātsākāṅkṣāvayavaṃ na tat |</l>
		  <l>sākāṅkṣāvayavaḥ saṃghastasyaiko 'rtho na vidyate ||</l>
		</lg>
		<p>padasya hyākṛtirnāmaiko 'rtho bhavenna tu tadavayavānāṃ varṇānāṃ prakṛtipratyayayorvā vibhāge sākāṅkṣatvam, arthapratyāyanaśaktyabhāvāt, samūhāvayavāstu padāvi vibhāge parasparamākāṅkṣanti, na tveṣāmekārthatvaṃ, pratipadamarthabhedāt, samūhasya ca pṛthagarthāntarāprasiddheḥ | ato lakṣyābhāvādalakṣaṇametaditi |</p>
		<p>prayojanavācyabhiprāyeṇa <hi rend="bold">devasya tvetyu</hi>dāhṛtam | <hi rend="bold">nanvi</hi>ti paraḥ svābhiprāyaṃ prakaṭayati | yadā padārthavyatiriktaḥ kaścideko nirbhāgo vākyārtho nāsti tadā tattatpadārtha<pb n="447" break="no"/>dharmāveva sāmīpyavaśātteṣāṃ gamyamānau bhedasaṃsargau syātām | ata āha—<hi rend="bold">tathā 'pyekārthatā na syāt</hi> | katham—</p>
		<lg>
		  <l>bhedo nāma padārthānāṃ vyavacchedaḥ parasparam |</l>
		  <l>sa ca pratipadārthatvānnaikatvaṃ pratipadyate ||</l>
		</lg>
		<p>vyaktipadārthapakṣe sarvavyaktīnāṃ gavādipadenaivopāttatvādviṣayaśabdaiḥ śuklādibhiḥ kṛṣṇādivyavacchedamātraṃ vaktavyam | tatsaṃsargaḥ padārthāntargatatvānna vākyārtho bhavatīti tadupasarjanasteṣāṃ bhedo gṛhyate |</p>
		<p>sa ca yathā śuklaśabdena gośabdasya kṛṣṇādibhyo bhidyamānatvādbhavati, evaṃ śukla śabdasyāpi gośabdenāśvādibhyo nivartitasya bhavati, vyavacchedyanānātvācca nāstyekatve pramāṇam | bhedasāmānyagrahaṇe vā sarvavākyārthaikatvaprasaṅgaḥ | yadā tu bhedavantaḥ padārthā eva vākyārthastadā siddhameva nānātvam | tathā—</p>
		<lg>
		  <l>saṃsargo 'pi padārthānāmanyonyenānurañjanam |</l>
		  <l>ekaikatra tadapyastītyekatvaṃ na pratīyate ||</l>
		</lg>
		<p>ākṛtipadārthapakṣe śuklatvagotvayoḥ svarūpeṇābhihitayoḥ saṃnidhānāditaretarānurañjanamarthasiddhabhedaṃ vākyārthaḥ | sa ca gotve śuklatvasaṃsargaḥ śuklatve vā gotvasaṃsargaḥ sāmastyenaikaikavyaktyupasaṃhārādupalabhyata iti nānā |</p>
		<p>yadyapi ca kathaṃciddvipade sa evobhayatrāpi saṃsarga ityekatvaṃ gamyeta, tathā 'pi bahupade yena yena pradeśena padadvayaṃ saṃsṛjyate tena tena saṃsargarūpeṇopalabdheranekatvam | kiṃ ca—</p>
		<lg>
		  <l>svaprādhānyātpadārthānāṃ dharmāvetāvubhāvapi |</l>
		  <l>dharmibhedena bhidyete na hyekatvamupāśritam ||</l>
		</lg>
		<p>yāvaddhi prayojanaikatvaṃ nā ' 'śrīyate tāvatsvatantrāḥ padārthā naikatāmāpādayituṃ śakyanta iti pṛthageva bhedasaṃsargāvanubhavanti | tasmādapi nānā | yadyapi cāsmākamākṛtipadārthakatvānnaiva bhedo vākyārthatvenābhipretastathā 'pi pūrvapakṣavādinā vikalpamātreṇopanyastaḥ | siddhāntābhiprāyavivaraṇaṃ prayojanavācitvādarthaśabdasyopapannam |</p>
		<p>evaṃ satyeka eva kaścitpadārthaḥ pradhānabhūtastadviśeṣaṇatvenetaropādānamiti sarveṣāṃ ca <pb n="448"/>tadbhedāttatsaṃsargāccaiko bhedaḥ saṃsargo vetyapi śakyaṃ vaditum | tasmātkarmasamavāyitvena dṛṣṭārthatvādaśeṣasavitrādipadārthaviśiṣṭanirvāpaprakāśanaṃ samastasya padasamūhasyaikaṃ prayojanamiti siddhamudāharaṇam | parastu nirvāpaprādhānyamajñātvā pṛcchati—<hi rend="bold">nanvatra devasyeti</hi> | siddhāntavādyāha—<hi rend="bold">yadi nirvapāmītyanuṣaṅga</hi>stata evaṃ, sa cānuṣaṅgastadguṇabhāvena bhavet, na cāsya guṇabhāvaḥ prayojanavattvāt | savitrādīnāṃ cākarmasamavāyādityekārthatvam |</p>
		<p><hi rend="bold">atha kimarthamubhayaṃ sūtritāmiti</hi> | yeṣāṃ saṃhatānāmekaprayojanatvaṃ teṣāṃ tadaśaktervyastānāmekāntenaiva sākāṅkṣatvaṃ bhavatītyavācyaṃ tat | atha vā vibhajyamānasākāṅkṣatvaṃ saṃhataikaprayojanatvena vinā na bhavati pratyekakāryeṣu nirapekṣapravṛttisiddheḥ | ataḥ sākāṅkṣavibhāgenaivetarākṣepāttanmātramevābhidhātavyamiti |</p>
		<p>pratyudāharaṇe darśayati—ucyata iti | puroḍāśa vibhāgaprakāśanamekaṃ prayojanaṃ nirapekṣāṇāṃ dṛṣṭam | nirvāpe dattottarā 'pi vibhāganānātvaparicodanā saṃhatya viśeṣaṇānupādānātpunaḥ punaḥ prayuktasyānuṣaṅgadoṣābhāvādupanyasyate | tatrottaraṃ na tāvannirapekṣasādhanabhedādapi kriyānānātvamiti vakṣyā2maḥ | sādhanaprādhānyaṃ tu pratyuktameva | etatkṛto <pb n="449"/>viśeṣaḥ karmānaṅgatvādanādaraṇīya iti sāmānyaprakāśanādekārthatvam | ‘tasminsīda’ ityasya pūrvāpekṣitve satyapi prayojanabhedādvākyāntaratvam | tasmātsaṃhatayoreva lakṣaṇatvam || 46 ||</p>
	      </div> <!-- sūtra !-->
	      <trailer>iti yajuḥparimāṇādhikaraṇam || 14 ||</trailer>
	    </div> <!-- adhikaraṇa !-->
	    <div type="adhikaraṇa" n="15">
	      <head type="toc">vākyabhedādhikaraṇam</head>
	      <div type="sūtra" n="47">
		<p>yeṣāmadṛśyamānakarmasamavetārthatvena laiṅgikaviniyogābhāvena vacanādviniyogasteṣāṃ prāgdṛṣṭārthamantrāvadherekamantratvaṃ yuktam | tathā hi—</p>
		<lg>
		  <l>kalpyasteṣāmadṛṣṭo 'rthaḥ sa cālpaḥ syātpramāṇavān |</l>
		  <l>kalpite ca tadekatve sākāṅkṣāḥ syurviyojitāḥ ||</l>
		</lg>
		<p>yadā hi bahvadṛṣṭakalpanā niṣpramāṇiketyekamadṛṣṭaṃ sarvebhyaḥ kalpitaṃ bhavati tadā pratyekaṃ tatsādhanaśaktyabhāvādvibhajyamānasākāṅkṣatvamapyastītyekavākyatā | kathaṃ punarasminpakṣe pratīkabhedena viniyogaḥ “iṣeṃ tveti śākhāṃ chinatti” “ūrje tvetyanumārṣṭi” ityevamādiḥ | kathaṃ ca ‘klaptīrvācayati’ iti bahutvanirdeśaḥ | taducyate—</p>
		<lg>
		  <l>eko 'pi bahubhirmantraḥ pratīkairviniyujyate |</l>
		  <l>punaḥ punaḥ prayogācca kḷptīrityabhidhīyate ||</l>
		</lg>
		<p>ādimadhyāvasānagrahaṇenaiko 'pi mantrastatra tatra viniyujyamāno 'pi na pīḍyate |  <pb n="450"/>yāvadviniyogaṃ hi sakala āvartiṣyate khaṇḍasyāprayojanatvāt | kalpatāṃ kalpatāmiti ca punaḥ punaḥ prayogādekavākyatve 'pi bahuvacanāvirodhaḥ | ucyate | naitadevam |</p>
		<lg>
		  <l>rūpāduttarakāle hi viniyogaprayojane |</l>
		  <l>tasmātprāgeva tatkḷpterbhedābhedaparīkṣaṇam ||</l>
		</lg>
		<p>tiṣṭhatu tāvatprayojanakalpanaṃ viniyogavākyaṃ vā | na hi taduttarakālaṃ svarūpanirūpaṇaṃ yuktam | ajñātarūpasya viniyogāśakteraviniyuktasya ca prayojanakalpanānupapatteḥ | tattannirapekṣaṃ tu rūpaṃ pāṭhādevāvadhāryate | tatkālāvadhṛtabhedābhedānuvartitvaṃ tu prayojanaviniyogayoḥ | pramāṇavaccānekamapi kalpanīyamityuktam | rūpopalabdhivelāyāṃ ceṣetvādinā na parasparasākāṅkṣatvamekaprayojanatvaṃ copalakṣyate | tataśca niṣpratidvaṃdve 'vadhārite bhede paścānna kiṃcidekatvāpādane kāraṇaṃ saṃbhavati | na ca prāganupalabdhaṃ sākāṅkṣatvaṃ kalpayituṃ śakyam | tena ca vinā yadyapyekaprayojanatvaṃ bhavettathā 'pyekāṅgavaikalyādekavākyatvābhāvaḥ, kimuta yadā rūpabhedādviniyogabhedastadbhedāccādṛṣṭārthatve 'pi prayojanabhedaḥ | tvatpakṣe 'pi cāvaśyaṃ yāvadviniyogaṃ tena tena bhavitavyam | iyāṃstu viśeṣaḥ | tava samastānmantrānmama vyastebhyaḥ | na caiṣāmadṛṣṭārthatvaṃ, brāhmaṇopadiṣṭadṛṣṭārthasādhanatvāt | tadbalena caiṣāṃ yāvatā vinā coditakaraṇasāmarthyaṃ nāsti tāvadanāmnātamapi kalpanīyaṃ cchinadmītyādi | yadvā yathaiva "rathaghoṣeṇa māhendrasya stotramupākaroti" iti vacanādavācakaḥ syāpi viniyogamātrānusaṃghānena stotrābhimukhyacihnatvaṃ bhavati, evamiṣetvādīnāṃ chedanādismaraṇahetutvam | ubhayamapi caitatpramāṇavaditi sūtrakāraiḥ kaiścitkathaṃ cidāśritam | sarvathā 'traivamadhyavasātavyam | vikalavākyaprayogāsaṃbhavādavācakaprayogānupapatteścādhyāhāraḥ | atha vā yathāmnātaviniyogānusārāttādṛśenaiva smartuṃ saṃskārādhāne yatitavyam | tatrānuṣṭhātrabhiprāyādhīno 'nyataraparigraha iti dṛṣṭaprayojanabhedādapi siddho vākyabhedaḥ | kiṃ ca—</p>
		<lg>
		  <l>anyonyanirapekṣāṇāṃ kāryānyatve niyogataḥ |</l>
		  <l>pratyekaṃ yāgahetutvādyajuṣṭvvamavakalpate ||</l>
		</lg>
		<p>tathā ‘āyuryajñena kalpatām’ ityevamādīnāṃ nirākāṅkṣabhinnarūpopalabdhernaikatvā<pb n="451" break="no"/>pattiḥ satyapyekāryatve | na ca tadasti | āyuḥkalpanādīnāṃ bhinnatvāt | nirvāpavadabheda iti cenna | kḷptīriti mantrabahutvacodanāyāḥ pratyakṣatvāt | iha tāvadarthānāmakarmāṅgāpavādavivakṣāyāṃ satyāṃ mantroccāraṇamātraṃ prayojanam | tatra ca bavhyaḥ kḷptayaḥ śrūyante | tadbhedaścārthabhedamantareṇa na bhavatītyakṣaropasarjanabhūto 'rtho nānātvenā ' 'śrīyate | kḷptiviśeṣavacanaṃ ca dṛṣṭārthamiti mantrabahutvāpādanārthatvāt | <hi rend="bold">yathā vibhāga</hi> iti | sakṛcchrutanirvāpavailakṣaṇyātklaptīnām | punaḥ punaruccāritaśabdo 'pi yathā vibhāgaḥ sādhanabhede satyapi na bhidyate, tathā kḷptibhedo 'pi na bhaviṣyatīti manyate | <hi rend="bold">naitadeva</hi>mityuttaram | iha sāmānyavivakṣānupayogāt | atha vā siddhāntavādyeva <hi rend="bold">yathā vibhāge naitadevamiti</hi>
		svayamevaikavākyabhūtamuttaraṃ dadāti | nanu ca vibhāgavākyānāmapi bhedo 'styeveti nopanyasanīyam | evaṃ tarhi naivedaṃ prabhedapratipattyarthaṃ, kiṃ tarhi dṛṣṭāntena sahaikatvāpādanaparatvāttadīyavikalpāpādanāyopanyasyati | yathā vibhāge tathā 'tra vikalpaḥ kasmānna bhavatīti | <hi rend="bold">naitadevamiti</hi> | samānaviṣayatve hi vikalpo bhavati, na ceha sāmānyavivakṣā yena vibhāgavadaikārthyaṃ bhavet | kḷptiviśiṣṭāyurādyāśāsanaparatvāt | vibhāge hi sādhanānāmaprayojanatvātsāmānyabhūtakriyāmātraprakāśanaparatvam | iha punarāyurādīnāmāśāsyatvena prādhānyāttadviśeṣaṇatvena kḷptyupādānaṃ na tvāyurādiviśiṣṭā sā prakāśyate, niṣprayojanatvāt | athāpi kriyāprādhānyaṃ tathā 'pi tadbhedaparatvānnānārthatvam | bhedaparatve ca pūrvoktameva dṛṣṭārthatvamucyate | atha<note><p>api cetyādi bhāṣyam, iha kḷptīriti pūrvabhāṣyeṇa punaruktamiva bhāsamānaṃ kḷptiśabdasya pūrvābhipretamantraparatvapakṣāpekṣayā 'rthaparatvarūpapakṣāntarābhidhānārthatvena vyākaroti—athavetyādinā |</p></note> vā ‘kḷptīrvācayati’ iti naiva mantraparaḥ kḷptiśabdaḥ, <pb n="452"/>kathaṃ tarhi, kriyābahutvābhidhāna eva, śabdānāmarthatantratvāt | ataśca bahutvasaṃkhyayā karmabhedādviśeṣaṇakṛtabhedāśrayaṇācca mantrāṇāṃ tatparatve coditārthanirvṛttyā dṛṣṭārthatvātsiddhā bhinnārthatā | kathaṃ punarasminpakṣe vācayatītyucyate, śabdapadārthako hyayaṃ prayujyate | naiṣa doṣaḥ | ubhayatra prayogāt | yathaiva hi śabdaṃ bruvantaṃ prayuñjāno vācayatītyucyate tathaiva ca yaḥ śabdenārthaṃ bravīti tasyāpi prayojako vācayatīti | tasmātkḷptikriyāśabdairyajamānaṃ vaktuṃ pravṛttamadhvaryurvācayatītyayamartho vijñāyate, tatprakāśanena ca bhinnā eva santo mantrā dṛṣṭārthā bhavantīti vākyabhedaḥ || 47 ||</p>
	      </div> <!-- sūtra !-->
	      <trailer>iti vākyabhedādhikaraṇam || 15 ||</trailer>
	    </div> <!-- adhikaraṇa !-->
	    <div type="adhikaraṇa" n="16">
	      <head type="toc">anuṣaṅgādhikaraṇam</head>
	      <div type="sūtra" n="48">
		<p>jyotiṣṭome <note><p>tisṛṇāmiti—pūrvāhṇāparāhṇayorabhyasyamānamāgneya saumyavaiṣṇavayāgatrayamekopasat | tathāvidhānāṃ dvitīyatṛtīyacaturthāheṣu kartavyatayā vihitānāṃ tisṛṇāmupa sadāmityarthaḥ |</p></note>tisṛṇāmapyupasadāmādāvāgneṃyī vihitā “agnimanīkaṃ” iti | tatra prathamāyāḥ krame “yā te agne 'yāśayā” iti nirākāṅkṣo mantra āmnāyate | uttarayostu, sākāṅkṣau “yā te agne rajāśayā” “yā te agne harāśayā” iti | tatra strīliṅgayacchabdanirdeśasya strīpadārthena kenacidvinā paripūrṇatā nāsti | na cāparipūrṇena vyavahāro 'vakalpate tatra tadanyathānupapapattyā 'vaśyaṃ paripūraṇasamartho vākyaśeṣaḥ kalpanīyaḥ | kutaḥ |</p>
		<lg>
		  <l>nyūnavākyaprayogo hi vede naiva samāśritaḥ |</l>
		  <l>kaścitkvāpi sthitaḥ śeṣaḥ so 'nveṣṭavyaḥ prayatnataḥ ||</l>
		</lg>
		<p>na hi vaidikavākyānāṃ pratyakṣamevaikaṃ pramāṇaṃ, tadvadeva hyanumānādīnyapi pramāṇāni | sarvapramāṇapratyastamaye ca ṣaṣṭhenābhāvaḥ paricchidyate | tadiha pratyakṣānupalabdhe vākyaśeṣe na tāvatyevoparantavyam | yadyanumānādīnyapi nivartiṣyante tata etāvānevāyaṃ mantra iti kalpayiṣyāmaḥ | atha tu taiḥ kaścidavagamyate tatastattatsahito 'yaṃ mantraḥ sakalaḥ prāktasmādūna ityadhyavasyāmaḥ | tadihārthāpattyā tāvatsāmānyataḥ kaścidasti śeṣa ityadhyavaseyam | tataścābhāvasyānavasarādūnamidaṃ vākyaṃ na prayogārham | tatra viśeṣākāṅkṣāyāṃ <pb n="453"/>laukikaḥ kalpanīya uta vaidika eva pūrvamantrasthastanūrvarṣiṣṭhetyādiranuṣaktavya iti saṃśaye laukika ityāha | tathā hi—</p>
		<lg>
		  <l>nānyatrotsahate gantuṃ vaidikaṃ sannibandhanam |</l>
		  <l>yatheṣṭaviniyogaṃ tu sarvārthaṃ vastu laukikam ||</l>
		</lg>
		<p>yathaivā ' 'havanīyādayo vaidikāstannirdiṣṭakāryavyatirekeṇa na pravartante tathaiva vaidikaḥ śeṣo yatra vākye samāmnāyena viniyuktaḥ sa tannibaddhatvānnānyatra prayogaṃ kṣamate laukikaḥ punaranibaddhatvātsarvārthaḥ sarvākāṅkṣāpūraṇāyāpi niyujyamāno na virudhyate | tasmāllaukikaḥ | tatra yadi vaidikamapi racitatvāllaghutaraprayogaṃ racayitavyādavaidikāllaukikātmanā manvānaḥ prayuṅkte na kena cidvāryate | vaidikatvabuddhistu tatra na kartavyā | tathā hi—</p>
		<lg>
		  <l>tāneva vaidikānvarṇān bhāratādiniveśitān |</l>
		  <l>svādhyāyaniyamaṃ hitvā lokabudhyā prayuñjate ||</l>
		</lg>
		<p>yadi tvānantaryāviśeṣādrajāśayetyanenāpi saṃbandho 'bhyupagamyeta tato yathāniveśaṃ prayogātpurastādevāsya prayogaḥ prāpnoti | tasmādapi na vaidikaḥ śeṣa iti prāpte | ucyate—</p>
		<lg>
		  <l>vimuktavyāpṛtau vede laukikāvasarasthitiḥ |</l>
		  <l>tadvyāpāravimokaśca sakalānveṣaṇakṣaye ||</l>
		</lg>
		<p>vaidikasya vākyasya vaidika eva śeṣaḥ pūraṇakṣamo na laukikaḥ | codanālakṣaṇadharmaniyamāt | yadā tu vedaḥ sarvātmanā 'nviṣyamāṇo 'pi tyaktavyāpāro dṛśyate tadā laukikamapyanujānāti | sā vā 'nveṣaṇā yathāsaṃnikarṣaṃ pravartate | tatra |</p>
		<lg>
		  <l>adṛṣṭaḥ prakṛtāvarthaḥ pratyaye 'nviṣyate punaḥ |</l>
		  <l>pade svasminnalabdhastu prārthanīyaḥ padāntare ||</l>
		</lg>
		<lg>
		  <l>svasminvākye 'pi na syāccenmṛgyo vākyāntare tataḥ |</l>
		  <l>vākyāntare 'pi na syāccenmṛgyaḥ prakaraṇāntare ||</l>
		</lg>
		<p>ekasminnarthe sākāṅkṣe 'bhihite prakṛtyā pratyayena vā tatsaṃbandhasamarthamarthāntaraṃ yadi vā tatraiva dṛśyate tato ramaṇīyam | atha na dṛśyate tataḥ pramādālasye parityajya prakṛtau pratyaye cānveṣṭavyaḥ | tayorapi cenna dṛśyate tataḥ purastātparastādvā 'nantaroccarite padāntare | na cedanantare labhyetaikāntaravdyantarādivyavahite | yadi tu svavākye na labhyeta tatastenaiva krameṇa prakṛte vākyāntare | vākyāntare 'pi tvalabhyamāno yathopasthāpyamānānusāreṇa <pb n="454"/>prakaraṇāntare | yadā tu tatrāpi na labhyate tadā loke | loke 'pi cennopalabhyeta tato nāstītyevamavadhāryā ' 'kāṅkṣābuddhiṃ bhrāntitvena parikalpya nirākāṅkṣīkartavyam | sarvatra ca |</p>
		<lg>
		  <l>saṃnikṛṣṭo na labdhaścedviprakṛṣṭo 'pi vaidikaḥ |</l>
		  <l>sa evāvaidikastu syātprāptaḥ saṃnihito yadā ||</l>
		</lg>
		<p>tadiha rajāśayāharāśayāvākyayoḥ śeṣaḥ svapadasvavākyayoralabhyamānatvādvākyāntare nūnamityupasaṃhriyate | sa ca yādṛgākāṅkṣitastādṛgevaikānantaraṃ purastādupalabhyate 'nyasya vyavahitaḥ | yadyapi cāsau prathamamantre kṛtārthatvānna tāvākāṅkṣati tau tu tena vinā 'nupapadyamānāvātmasamīpe 'nyasyānāmnānādevaṃ puruṣaṃ prayuñjāte | sarvasamīpe sakṛtpaṭhitumaśakyaḥ pramāṇāntaralabhyatvācca punaḥ punaraśrāvito 'yamāvayorapyarthenā ' 'mnātaḥ śeṣo naikasyaiva saṃnidhiviśeṣanimittabhrāntyā kalpayitavya iti | yadyapi ca purastādāmnāyate, tathā 'pi yatpradeśavarttitvena tābhyāṃ kāṅkṣitastatraiva viniyujyate | kutaḥ |</p>
		<lg>
		  <l>pratītimātralābhārthaṃ tatpradeśe sa paṭhyate |</l>
		  <l>yogyatvātsaṃniveśastu pūrvamantravadiṣyate ||</l>
		</lg>
		<p>sa hi sakṛdāmnāyamānaḥ sarveṣāmīpsite pradeśe na śakya āmnātumityekasya yathākramamāmnāta itarayośca yāvatā buddhiviṣayatāmāpadyate, tataśca gṛhītaḥ san svayamapi pradeśāntare sthātumasamarthastābhyāmapi cānyavṛttitvenānākāṅkṣitaḥ pūrvatra ca parastādbhāvitayā dṛṣṭasāmarthyaḥ parastādeva nivekṣyate | bhāṣyakāreṇa tu prathamadvitīyayormadhye pāṭhādaguhyamāṇaviśeṣaḥ śeṣa ubhayorapyānantaryeṇaiva saṃbandhītyutkvā tṛtīyasya vyavadhānādasaṃbandhamāśaṅkyārthitvāviśeṣādubhayoḥ samudāyāpādanenāvyavadhāne sādhite samudāyaśeṣatvameva tarhi prāpnotītyāśaṅkya tasyāprayogārhatvātprayogārhasamudāyisaṃbandhaḥ, tatrāpi tayoḥ prādhānyādanyathā ca nairākāṅkṣyānupapatteḥ pratyekaṃ sakalaśeṣasaṃbandhasiddhirityabhidhāya punarvyākhyānāntaramārabdham—<hi rend="bold">api ca sākāṅkṣasya saṃnidhāviti</hi> | tatra kaiści<pb n="455" break="no"/>vdyākhyānavikalpa evetyāśritam | apare tu vadanti pūrvatrāparitoṣāduttaraṃ kṛtam | kiṃ kāraṇam |</p>
		<lg>
		  <l>na tāvatsamudāyatvaṃ kenacinnirmitaṃ tayoḥ |</l>
		  <l>punaḥ pratyekanirmāṇe na ca hetuḥ pratīyate ||</l>
		</lg>
		<p>samudāyatvaṃ hyekakāryatvenaikaśabdopādānena vā bhavet, na cātraikamapyasti | nanvidamekakāryatvamekavākyaśeṣagrahaṇaṃ nāma | aho nu khalu mantrāṇāṃ kāryaṃ<note><p>mantrāṇāṃ kratvaṅgaprakāśanamevakāryaṃ nattvekaśeṇagrahaṇamityarthaḥ |</p></note> vijñātam | apekṣā hi tatrobhayoḥ syāt | kathaṃ tatkāryamityucyate | śeṣaścāsau tayorna tadvaśena samudāyatvāpattiryuktā | paścādapi vā samudāyibhyāmeva tasya saṃgatiriṣṭetyādita eva samudāyatvaṃ na labhyate | yadi ca samudāyatvamāpannau tataḥ punaḥ pratyekaṃ saṃbandha iti rājaikaputrakrīḍā<note><p>ekaputrasyātyaṃtapriyattvena pitṛbhyāmanivāraṇādrājaputrattvena cānyairapyanivāraṇādatyantānyāyyā yathā tatheyamapīti dṛṣṭāntabhāgāśayaḥ |</p></note> ' 'padyate | purastādeva ca prayogaḥ prāpnoti | tathābhūtena samudāyānantaryāt | na vā 'gṛhyamāṇaviśeṣatvaṃ, deśabhedanimittatantrabhedāt | prathamasya hyasau yathākāṅkṣite deśe sthito nottarayoḥ | tasmādidameva vyākhyānam |</p>
		<lg>
		  <l>ākāṅkṣā saṃnidhānaṃ ca yogyatā ceti ca trayam |</l>
		  <l>saṃbandhakāraṇatvena kḷptaṃ nānantaraśrutiḥ ||</l>
		</lg>
		<p>yo hi bahūnāṃ saṃbandhitvena sakṛdāmnāyate tasyāvaśyaṃbhāvyekenā ' 'nantaryamiti na tadeva tadā saṃbandhakāraṇatvenā ' 'śrīyate | tatrāpyasmādeva kāraṇatrayātsaṃbandhasiddheḥ | saṃnidhiviśeṣāttu tadāśrayapratipattyā bhavati bhrāntiḥ | sā tu sākāṅkṣayogyasaṃnihitasaṃbandhyantaradarśanānnivartate | yathā dhātvarthādiṣu vidhibuddhirguṇādyupādānasāmarthyāt | evaṃ hi tatra jñāyate | sarvārtho 'yamāmnāyamānaḥ sarvasādhāraṇānantaryāsaṃbhavādvākyaikatvācca kasyacidekasya samīpe paṭhyate | tasmādakāraṇamānantaryamiti | <hi rend="bold">saṃnidhiriti</hi>—buddhau viparivṛttiḥ | sā cā ' 'nantarye saṃbaddhapadavyavāye ca bhavati | saṃbaddhapadavyavadhirapyānantaryaprakāra eva | katham |</p>
		<lg>
		  <l>anantareṇa saṃbaddhaḥ syātparasyāpyanantaraḥ |</l>
		  <l>tataḥ punastadārūḍhaḥ parānantaryamaśnute ||</l>
		</lg>
		<p>‘yā te agne rajāśayā’ ityanenāpekṣitaḥ śeṣaḥ parastādalabhyamānaḥ purastātparāvṛ<pb n="456" break="no"/>ttyā ' 'locyamāno labhyate tanūrvarṣiṣṭheti | yadā ca tatrā ' 'rūḍhastadā harāśayetyasyānantarībhūtaḥ punarevameva tṛtīyenāpi saha saṃbadhyate | tataḥ paraṃ tvanyasyānāmnānāttāvatyevopakṣīyate | sarvatraivamapekṣā purastātparastācca prasṛtaikatrā ' 'ruhyetareṣāmanantarībhavantī tāvadapekṣyamāṇā nigṛhṇāti yāvatkiṃcinna yogyamastyayogyaṃ copalabdham | tataḥ sarvamālocitamupasaṃhṛtya nivartate | yadyapi ca krameṇoccāraṇātsaṃnikarṣaviprakarṣau pratīyete tathā 'pi nityatvādvedasyānantare dūrasthe ca yugapadapekṣā saṃbandhaśceti paścādavagamānna prāmāṇye kaścidviśeṣaḥ | evaṃ vākye padānāṃ prakaraṇe ca vākyānāṃ saṃbandho yāvatsākāṅkṣeṇa tatsaṃbandhārheṇa parasyāpyanantarīkartuṃ samarthena vyavadhānam | <hi rend="bold">avyavadhāne vicchede 'pīti</hi> | virodhinā padenāvyavadhāne viprakṛṣṭatve bhavati saṃbandhaṃ ityarthaḥ | tasmādanuṣaṅgaḥ samāptiḥ | anuṣajyata ityanuṣaṅgaḥ | sa eva samāpyate teneti samāptiḥ |</p>
		<p>yatra tāvaccheṣiṇaḥ sākāṅkṣāstatraivamatha yatra nairākāṅkṣyaṃ sarveṣu śeṣiṣvekaḥ śeṣaḥ<note><p>dvayorapyasaṃbaddhaiṃriti bhāṣyaṃ pūrvabhāṣyeṇagatārthamiva bhāsamānaṃ, vyavahitasyāpyanuṣaṃgābhyupagame sarvatra tatsaṃbhavānnādhyāhāraḥ kvacitsyādityāśaṅkānirāsārthattvenāsaṃbaddhapadāvyavāya evā ' 'kāṅkṣāvatva eva cānuṣaṅgo bhavati nānyatheti parisaṃkhyārtha draṣṭavyam |</p></note> <pb n="457"/>sākāṅkṣaḥ paṭhyate | yathā ‘citpatistvā punātu’ ityeteṣāmante “acchidreṇa” ityādistatra kathamiti | kiṃ prāptam |</p>
		<lg>
		  <l>anantareṇa saṃbadhya śeṣasyeṣṭā kṛtārthatā |</l>
		  <l>śeṣiṇaśca nirākāṅkṣāḥ kiṃnimittā 'nuṣaṅgadhīḥ ||</l>
		</lg>
		<p>ucyate |</p>
		<lg>
		  <l>anantarasya vākyasya yadi śeṣo bhavedayam |</l>
		  <l>tata evaṃ bhavedeṣa tvākhyātārthena sarvabhāk ||</l>
		</lg>
		<p>ānantaryaviśeṣeṇa hyayaṃ punātvityetena saṃbadhyate | sa caika eva triṣvapi vākyeṣu, tadekatvāccārthasyāpyekatvam | na ca kārakabhedāttasya bhedo bhavati | yena citpatyādisaṃbaddhādasyānanyatvaṃ vijñāyate | na cācchidreṇetyevamarthā kriyā, yena sakṛtsaṃbandhena saṃtuṣyet |</p>
		<lg>
		  <l>tasmādasya kriyārthatvādyāvadeṣā prayujyate |</l>
		  <l>tāvadeva prayogitvaṃ kāṣṭhānāṃ pacane yathā ||</l>
		</lg>
		<p>athocyata ekatve 'pyasyā yatkartṛviśiṣṭābhyāsādyaḥ karaṇasaṃbandhaḥ śrūyate tadviśiṣṭaiva tena yojayitavyā | yathaikasyāpi jyotiṣṭomasya maitrāvaruṇagrahābhyāsaviśiṣṭasya payasā <pb n="458"/>śrayaṇaṃ coditaṃ nātiprasajyate, yathā cātraiva citpatyādayo, na sarve sarvatra bhavanti | ucyate |</p>
		<lg>
		  <l>śrayaṇānāṃ vyavasthā hi bhinnā 'pūrvaprayuktitaḥ |</l>
		  <l>kartrantarāvarodhācca citpatyāderasaṃkaraḥ ||</l>
		</lg>
		<p>aindravāyavādigrahābhyāsānāmadṛṣṭārthatvāttadbhedena śrayaṇavyavasthā yuktā | na hi tathā kiṃcitkāraṇamasti | karaṇasya kriyāṃ pratyupayuktatvāt | karaṇaprakāśanadvāreṇa saiva kriyā punaḥ prakāśyate | sā ca sarvatrāviśiṣṭatvātprakāśanamapekṣate | yathā ca vākpatyupādānāttatsamānavyāpāraścitpatirnivartate, naivamacchidrapavitrapratiyogikaraṇāntaraśravaṇamasti yenaitannivarteta, na ca kartṛprayuktaṃ karaṇam | yatastadbhedādvyavatiṣṭheta, kārakāṇāṃ kriyākṣiptatvena parasparasaṃbandhābhāvāt | nanvevamapi mantrāntaramatenāpi punātuśabdenāsya saṃbandhaḥ syāt | naiṣa doṣaḥ | darśapūrṇamāsabarhirdharmavadvyavasthāsiddhiḥ | iha prakramya punātuśabdasya yatkāryaṃ tatprayuktamacchidrādiviśeṣaṇaṃ mantratraye 'pi tadekamiti pratyakṣamavagacchāmaḥ | na mantrāntare, karmāntaragatadravyāntarasaṃskārārthatvāt | nanvevaṃ satyekakāryatvānmantravikalpaḥ prasajyeta | <note><p>vibhāgamantravadiṣṭāpattyā ' 'śaṅkāṃ pariharati kuto vetyādinā | samuccayaprāhakapramāṇābhāvādyukta eva vikalpa ityāśayaḥ | idantu ‘tribhiryajamānaṃ pāvayati’ iti vacanena dṛṣṭārthatve 'pi mantrāṇāṃ samuccayāvagateryājñikācārasatvācca praụdhivādamātraṃ vijñeyam |</p></note>kuto vaivamādīnāṃ saṃkhyāyuktāvidhānādante samuccayaḥ | sarveṣu viparivṛttibhaṅgāsaṃnidhiḥ saṃbhāvyeta na mantrāntareṣviti viśeṣaḥ ||</p>
		<lg>
		  <l>tasmātpunātuśabdo 'yaṃ sarvamantragato 'pi san |</l>
		  <l>acchidrāpahṛtaḥ sarvaiḥ punastadvānapekṣate ||</l>
		</lg>
		<p>sarvābhyāsāntābhihitenācchidreṇetyādinā 'nanyagatikatvādyadā punātuśabdaḥ svīkṛtaḥ, tadā punātvacchidreṇetyevaṃ kalpite saṃbandhe ya evānantaraḥ punātuśabdaḥ sa eva pūrvayorapīti karaṇasaṃbandhapradarśanavelāyāmanveti | kriyāḥ padārthāḥ santastāmapekṣamāṇāḥ sakaraṇikāmevā ' 'sādayantīti sarvatrānuṣaṅgaḥ | evaṃ vā 'nuṣaṅgeṇa prayoktavye ye tantreṇa prayuñjate teṣāṃ tadālasyamātraṃ purastātparastādvā vākyaśeṣasyānuṣaṅgatvāviśeṣe sati yatpurastādanuṣaṅge 'nvīyata iti kaiściducyate tadviśeṣaprasiddhimātramiti draṣṭavyam || 48 ||</p>
	      </div> <!-- sūtra !-->
	      <trailer>ityanuṣaṅgādhikaraṇam || 16 ||</trailer>
	    </div> <!-- adhikaraṇa !-->
	    <div type="adhikaraṇa" n="17">
	      <head type="toc">vyavetānanuṣaṅgādhikaraṇam</head>
	      <div type="sūtra" n="49">
		<lg>
		  <pb n="459"/>
		  <l>pratyudāharaṇatvena saṃnidherevamucyate |</l>
		  <l>asaṃbandhātirodhāne vaiṣamyānnānuṣajyate ||</l>
		</lg>
		<p>‘saṃ te vāyurvātena gacchatām’ ityasya sākāṅkṣasyānantaratvādavadhāritaḥ śeṣo bahuvacanāntenāyogyenāsaṃbaddhastulyayogitvābhāvādyogyenāpi yajñapatinā nānuṣajyate | ataśca vaidikaśeṣāsaṃbhavādasti laukikasyāvakāśa ityubhayatrādhyāhāraḥ kartavyaḥ | tatra tu yadyapi noccāryate gacchatāmiti tathā 'pyavaśyamanusaṃdhātavyaḥ, anyathā 'rthāparisamāpteḥ | tasmānnānuṣaṅga iti | prayojanaṃ tu, anuṣaṅge mantratvātprāyaścittam | laukikatve cāmantratvamiti | <note><p>prayojanaviṣaye vṛddhasaṃmatiṃ darśayati—āha cetyādinā |</p></note>āha ca—</p>
		<lg>
		  <l>āmnāyamānaṃ hyanuṣajyamānamantargataṃ mantranirūpaṇāyām |</l>
		  <l>ūhādisāmye nanu laukikānāmamantrarūpapratipattisiddhiḥ || 49 ||</l>
		</lg>
	      </div> <!-- sūtra !-->
	      <trailer>iti vyavetānanuṣaṅgādhikaraṇam || 17 ||</trailer>
	    </div> <!-- adhikaraṇa !-->
	    <trailer>iti śrībhaṭṭakumārilavicaritamīmāṃsābhāṣyavyākhyāne tantravārtike dvitīyasyādhyāyasya prathamaḥ pādaḥ ||</trailer>
	  </div> <!-- pāda !-->
	  <div type="pāda" n="2">
	    <div type="adhikaraṇa" n="1">
	      <head type="toc">śabdāntarādhikaraṇam</head>
	      <div type="sūtra" n="1">
		<lg>
		  <pb n="461"/>
		  <l>upodghātaprasaktānuprasaktādau gate 'dhunā |</l>
		  <l>śabdāntarādibhirbhedo lakṣaṇārtho 'bhidhīyate ||</l>
		</lg>
		<p>tatra śabdāntaraṃ tāvatspaṣṭatvātprathamamudāhriyate | ekānekākhyātapratyayasaṃbaddhāḥ sarve dhātavo yajati dadāti juhoti nirvapati gṛhṇāti stṛṇāti śaṃsati stauti ityevamādaya udāharaṇam | bhāṣyakāreṇa tu svatvaparityāgāṃśena yajatyāditrayaṃ pratyāsannārthatvātsutarāmabhinnamābhāsata ityudāhṛtam | tatra pūrvapakṣatraividhyadarśanātsaśaṃyopanyāso 'pi tadanuguṇaḥ pratibhāti | tadyathā tistro bhāvanāḥ kimekamapūrvaṃ kurvantyuta trīṇīti, tathā trayo dhātvarthāḥ kimekāṃ bhāvanāṃ viśiṃṣantyuta tistraḥ, tathā trayo dhātavaḥ kimekaṃ dhātvarthaṃ vadantyuta trīniti | kāryaśabdaścāpūrvabhāvanādhātvartheṣu upakāryatvāviśeṣeṇa prayujyate | bhāvanādhātvarthadhātavo hyeṣāmutpādanena viśeṣaṇena pratipādanenopakārakatvātsādhanatvenāmidhīyante | kutaḥ saṃśayaḥ ||</p>
		<lg>
		  <l>sādhakatvaṃ dvidhā dṛṣṭaṃ pratyekasamudāyayoḥ |</l>
		  <l>vastulakṣaṇa evātastaddṛṣṭeḥ saṃśayodbhavaḥ ||</l>
		</lg>
		<p>athavā pāramārthiko 'trāyamekaḥ saṃśayaḥ, kiṃ dhātvarthatrayānuraktaikā bhāvanā, athavā pratidhātvarthaṃ bhāvanābheda iti | bhāvanaiva dhātvarthānuraktā karmaśabdenocyate | tasyā eva śabdāntarādi bhedakaṃ bhaviṣyati, apūrvasyānabhidheyatvātkarmabhedānuniṣpādyeva taditi na <pb n="462"/>pṛthagvicāramarhati | prāsaṅgikastu dhātvarthaikatvopanyāsaḥ kathamaṇyasārvatrikaḥ sanyajyādiṣu bhaviṣyatīti nātīva tantrīkartavyaḥ | tataścaitadapi saṃśayakāraṇaṃ pūrvapakṣavādinaḥ pratimāti kiṃ dhātvarthānpratyupādīyamānā bhāvanā pratyekaṃ samāpyate, atha vā te tāṃ pratyupādīyamānāḥ saṃhatya viśiṃṣantīti<note><p>viśiṣantīti—anena ca somena yajate ityādivākyeṣu dhātvarthaviśiṣṭabhāvanāvidhiruta jyotiṣṭomavākyāvihitānādṛtaghātvarthaviśeṣabhāvanānuvādena dhātvarthavidhiriti saṃdeho bhāvanābhedābhedasaśayakāraṇamityāśayaḥ sūcitaḥ |</p></note> | kiṃ tāvatprāptaṃ saṃhatyeti | tatra samudāyaścikīrṣitaḥ samudāyādekamapūrvaṃ na vā 'śābdaḥ samudāya ityādiṣu punaḥ punaḥ samudāyaśabdoccāraṇādapūvaiṃkatvābhidhānācca tisṛbhyo māvanābhya ekamapūrvamiti pūrvaḥ pakṣaḥ | iyaṃ copapattiḥ ||</p>
		<lg>
		  <l>adṛṣṭaṃ prathamaṃ tāvannāstītyevaṃ pratīyate |</l>
		  <l>tathaiva niścayaścātra dṛṣṭaṃ cenna virudhyate ||</l>
		</lg>
		<lg>
		  <l>dṛṣṭaśrutavirodhe tu satyadṛṣṭaṃ prakalpyate |</l>
		  <l>ekena cāvirodhitve siddhe nānekakalpanā ||</l>
		</lg>
		<p>tadevā ' 'ha ||</p>
		<lg>
		  <l>virudhyamāne kalpyaḥ syājjāyate tena so 'rthavān |</l>
		</lg>
		<p>dṛṣṭaḥ śruto vā bhavatīti | tatrāpyekānekārthakalpanayorviśeṣaśceddhurulāghavaṃ prati na gamyeta tato 'nekopi kalpyeta, gamyate cāsau | tasmātsamudāyādekamapūrvam | tatraitatsyāt, kena bhāvanāsamudāyaścodito yasmādekamapūrvaṃ syādityata āha—<hi rend="bold">na cāśābdaḥ samudāyo 'vayavaśabdaireva coditatvāt | atha veti</hi>—dhātvarthatrayānuraktaikamāvanāpakṣaparigrahaḥ | tasyāpyupapattiḥ ||</p>
		<lg>
		  <pb n="463"/>
		  <l>pratyayārthapradhānatvātpratidhātu na bhidyate |</l>
		  <l>tatropādīyamānatvāddhātvarthāḥ saṃhatāḥ punaḥ ||</l>
		</lg>
		<p>yadi hi dhātvarthānāṃ prādhānyaṃ bhavettato bhāvanā tānpratyupādīyamānā pratipradhānaṃ bhidyeta | bhāvapradhānatvāccā ' 'khyānaspa prakṛtipratyayośca pratyayārthaśeṣatvādaruṇaikahāyanyādivadyāgādibhiḥ saṃhatyaikā bhāvanā viśeṣyate | yadyapi pradhānānāṃ guṇānurodhenā ' 'vṛttirayuktā tathā 'pi kevalaprakṛtipratyayaprayogāsaṃbhavādavaśyaṃ tāvaddhātusaṃvamdhārthaṃ pratyayaḥ punarāvartayitavyaḥ | yadi tu kevalaḥ pratyayaḥ krīṇātivacchrūyeta, tataḥ sakṛduccarita evāraṇādibhiriva dhātubhiḥ saṃbadhyeta, apadatvānna svatantraḥ śrūyata ityāvartate | dṛṣṭā ca viśeṣaṇasaṃbandhārthamāvṛttiḥ ‘āyuryajñena kalpatāṃ’ ‘dadhnā juhoti’ ‘payasā juhoti’ ‘aindravāyavaṃ gṛhṇāti’ ‘maitrāvaruṇaṃ gṛhṇāti’ ityevamādiṣu | tathā 'nuṣṭhānābavṛttirapi jyotiṣṭomasyānekadravyadevatāsaṃyogasaṃpādanārthā dṛśyate | tasmādarthaikatvavaśena sarvamidaṃ vajatidadātijuhotividhānātmakamekaṃ vākyamekaṃ karmaikaṃ cāpūrvamiti | ayameva cātra pūrvaḥ pakṣaḥ sādhurna pūrvokto bhāvanāsamudāyāsaṃbhabāt | kutaḥ ||</p>
		<lg>
		  <l>prasiddhe bhāvanābhede bhāvyabhedo niyomataḥ |</l>
		  <l>na cā ' 'sāṃ samudāyatvamaikaśabdyādvineṣyate ||</l>
		</lg>
		<p>yadi hi bhāvanābhedaṃ pūrvavādyabhyupagacchatyeva tataḥ sā bhāvayitavyāpūrvabhedādṛte naivabhidyata iti tadbhede 'pi siddhe kimanena kṛtaṃ syāt | api ca samudāyatvāpādanamekaśabdasaṃyogātsamudāyānuvādarūpeṇa vā bhavati yathā “ya evaṃ vidvānpaurṇamāsīṃ yanate” iti, phalādisaṃbandhena vā yathā “rājasūyena svārājyakāma” iti | na tvihaikamapi paśyāmo yena samudāyatvamadhyavasyema | nanu jyotiṣṭomenetyeṣa samudāyavacano bhaviṣyati | na | tasya yajisāmānādhikaraṇyena tanmātravacanatvāt | tasmānnaiṣa pakṣaḥ | evaṃ nu bhāṣyagrantho netavyaḥ | kiṃ tāvatprāptaṃ dhātutrayānuraktamindrāyudhamivaikaṃ karmeti | tatsiddhyarthā tviyamupapattiḥ | evamalpādṛṣṭakalpanā bhaviṣyatīti | karmabhede hi bahvadṛṣṭakalpanā niṣpramāṇikā 'bhyupagantavyā | <hi rend="bold">tasmātsamudāyaścikorṣita</hi> ityādyekasyaiva karmaṇo 'vayavābhiprāyeṇoktam | ato <hi rend="bold">yajetetyasya pūrvī bhāgo yajatyarthaṃ bravīti, uttaro</hi> bhāvayedityādi vigamanas | atha veti pramādalikhitamiti manyanye | śakyaṃ tvetatsamarthayituṃ, dve hyete pūrvapakṣopapattī bhāṣyakāreṇopanyaste | tatrānekādṛṣṭakalpanādoṣaṃ pūrvamupanyasya atha vetyupapattyantaramāha |  <pb n="464"/>etaduktaṃ bhavati | kimekādṛṣṭakalpanopapattyā 'thavā śabdenaivaikāṃ bhāvanāṃ pratipādayāmaḥ | pūrvārdhabhede 'pi pratyayaikatvenābhinnārthapratītestaddarśayati | tathā dadātīti pūrvo dadātyarthamuttarastameva bhāvayediti | evaṃ pratibhāti tameva dhātvarthaṃ bhāvayediti | tattvayuktam | sarvatra dhātvarthabhāvyatvapratiṣedhāt | na caitatpūrvapakṣavādino 'pi kvaciduṣayujyate | tathā 'nuvadatīti na śakyaṃ vaditum | tasmādevaṃ vācyaṃ pūrvo dadātyartha uttaraḥ punaryo yajateḥ pareṇāṃśenoktastameva bhāvayedityevaṃ dhātvarthāntarasaṃbandhārthamanuvadatīti | evaṃ juhotītyatrāpi | tathā ca yajetetyatraivaṃ nābhihitaṃ, na hi tatra pūrvataraprāptā bhāvanā 'sti yā 'nūdyeta | yadi dhātvarthabhāvyatvamabhidhīyeta tadaviśiṣṭaṃ tatrāpīti | na tadvarnamuttarayoreva brūyādato bhāvanaikatvapratijñānābhiprāyametat | tasmādekā bhāvanā 'pūrvaṃ ca | yadvā <hi rend="bold">yajatiśabdena vihitamiti</hi>—dhātvarthaikatvaṃ vadati svatvatyāgāṃśasamatvāt | athāpi lakṣaṇayā dadāti juhoti yajetetyasyānuvādastathā 'pi karmāntaranimittādṛṣṭakalpanātaḥ saiva jyāyasītyāśrīyate | na vā 'nuvāde lakṣaṇā doṣaḥ | guṇavidhyarthastvanuvādaḥ | ekatrā ' 'treyaḥ saṃpradānaṃ hiraṇyaṃ ca pradeyaṃ vidhīyate | itaratra dākṣiṇāni vidhīyante | nanu nāmadheyatvānnaivāyaṃ guṇavidhiḥ | karmavidhānapakṣe hyetasya nāmadheyatvam | anuvāde tu vākyānarthakyaprasaṅgādekāntena guṇavidhiramyupagantavyaḥ | tadā ca yajatidadātijuhotaya iti dhātvabhiprāyakam | ekaṃ kāryamekaṃ dhātvarthaṃ tadetarattadarthamiti vā nyāyenaikamapūrvaṃ gamayantītyarthaḥ | tasmānna karmabheda iti || atrocyate ||</p>
		<lg>
		  <l>dhātvarthabhede sarvatra vijñeyaṃ bhāvanāntaram |</l>
		  <l>utpattyaikānuraktā hi nānyenāpyanurajyate ||</l>
		</lg>
		<p>yadyapyeko bhāvanāvacanastadarthasya ca prādhānyaṃ, tathā 'pyanurañjakadhātvarthabhedādbhāvanāntaraṃ pratyetavyam | na hyekasyāstrayo dhātvarthāḥ sannipatituṃ samarthāḥ | na ca samuccayaṃ pratipadyante karaṇāṃśāvarodhitvena tulyārthatvādanyonyanirapekṣabhinnaśabdopādānācca | na hyeko dhātustrīn dhātvarthānupādatte | na caikasminpade dhātutrayaṃ parasparāpekṣaṃ pratyayaṃ pratyupādīyamānaṃ saṃbhavati “dhātoḥ” iti pratyayotpattau vivakṣitaikatvasaṃkhyatvāt | na caitatpadatrayamekavā<pb n="465" break="no"/>kyatāṃ gacchati | vibhajyamānasākāṅkṣatvaikārthatvayorabhāvāt | na vaikāpūrvakalpanāta ekavākyatā ' 'padyate | ‘sameṣu vākyabhedaḥ syāt’<note type="reference"><ref cRef="MīSū:2.1.15.47">( a. 2 pā. 1 a. 15 sū. 47 )</ref></note> ityatra pratyākhyātatvāt | na cāpūrvabhedābhedapūrvakau karmabhedābhedau | viparītābhyupagamāt | yadi ca kevalaiva bhāvanā kena cidupādīyeta tato 'ruṇādibhirivaikavākyagatairdadhyādivadvā bhinnavākyagatairekaivānūdyānūdya yugapadvā viśiṣṭavidhānanyāyena yāgadānahomairanurajyeta, na tvasyāḥ pṛthagutpattirastītyavaśyaṃ dadātyādīnāmekena samastairvotpādayitavyā | tatra yadi tāvatsamastairutpādyate, tata utpannāyāḥ punarutpattyasaṃbhavātsiddhaṃ karmāntaratvam | athaikena tāvadutpādyeta, tatrāpi vinigamanāyāṃ hetorabhāvādviśeṣo na jñāyate | yena kenacidutpattirapyetasyāḥ pratīyate tatastadvyariktena dhātunā nānurajyate | yenaiva hyekena dhātunā kṛtānubandhā bhāvanotpannā tasyaiva śrautatvena balīyastvānna padāntarasthairdhātvarthaiḥ saha vikalpaḥ saṃbhavatīti tataḥ pracyutaistaiḥ svapadapratipāditamavaśyaṃ bhāvanāntaramanurañjanīyam | evamekaikatra svapadopāttadhātvarthānurañjanamautpattikaṃ śrautaṃ ca, dhātvarthāntarānurañjanamutpannabhāvi vākyaprakaraṇalabhyaṃ ca | dadātirhi yajatyupanibaddhāṃ bhāvanāṃ niṣedhan svavākyānuccaritāṃ padāntarānuvartinīṃ prakaraṇādvākyācca prāpnuyādevaṃ yajatirapi tatra tatreti yojyam | nanu ca dadātipade 'pyasau punaḥ śrūyamāṇā saiveti pratyabhijñāyata iti na vaktavyaṃ vākyaprakaraṇābhyāṃ dadātisaṃbandho bhavatīti | satyaṃ bhāvanāmātrasaṃbandhaḥ śrutyaiva pratīyate | yāgānuraktabhāvanāsaṃbandhe tu na śrutivyāpāro yujyate | nanu caikatvādevāsyā evaṃ bhedavyavahāro na yuktaḥ | kena vā karmabhedapakṣe 'pi sāmānyaikatvaṃ nābhyupagamyate | nanvatra vyaktinānātve 'pi nāsti pramāṇam | kathaṃ nāsti | yadā bhinnadhātvarthasaṃnidhānādasau nānātvena pratiśabdamupalabhyate | nanu ca śabdavadeva paropādhiko bhedapratyayo na pāramārthiko bhāvanābhedaḥ syāt | naitadevaṃ, śabdasyāpi gakārādibhedaḥ pāramārthiko naiva kasyacidaniṣṭastadvadihāpi yāgādibhede siddhe śabdasthānīyamanuṣṭhānasāmānyaṃ nirūpyate | na ca yathā śabdasyārthāntarabhūtā dhvanayaḥ drutādibuddhimapāramārthikīṃ kurvantyevamatra yāgādayo 'dūravyatiriktāḥ | tasmādasti bheda iti | āha ca—</p>
		<lg>
		  <l>yathā raktopadhānena niruddhe sphaṭike sati |</l>
		  <l>kṛṣṇādicodanāyuktaṃ gamyate sphaṭikāntaram ||</l>
		</lg>
		<lg>
		  <l>tathaikadhātusaṃbaddhabhāvanācodane sati |</l>
		  <l>bhāvanāntaragāminyaḥ syurdhātvantaracodanāḥ ||</l>
		</lg>
		<p>yasmātprakṛtipratyayayoḥ svārthābhidhāne smṛterācārācca nityavivakṣitakramatvena pūrvaprayuktaprakṛtyarthavyāpteṣu pratipattṛṣu pratyayāṃśaḥ saṃnipatan kṛtānubandhameva svārthaṃ vadati | tasmānna  <pb n="466"/>kadācitpratyathārthaḥ śuddho labhyate | yathoktaṃ <hi rend="bold">prātipadikāduccarantī dvitīyādivibhaktiḥ prātipadikārtho viśeṣaka ityāheti<note type="reference"><p><ref cRef="MīSū:1.1.adhi.7">( a. 1 pā. 1 a. 7 )</ref> | ityatra bhāṣyakāra ityarthaḥ |</p></note> | prayogavākyaśeṣabhāvena hi samudāyasya sattāsaṃbandha iti</hi> | ekāpūrvakalpanayā <hi rend="bold">hi</hi> samudāyānuraktabhāvanākalpanamāśritaṃ phalasaṃbandhanimittā vā 'pūrvakalpanā | prayogavākyaśeṣabhāvena votpattivākyānāṃ phalasaṃbandho bhavati na svarūpaiḥ | avadhṛtasvarūpāṇi ca karmāṇi prayogavākyena gṛhyanta ityavagate bhede na śakyānyekīkartum | na ca dadātijuhotyoḥ prayogavākyaśeṣabhāvaṃ paśyāmaḥ, yajeta svargakāma iti kevalayāgaśravaṇāt | na ca tena dānahomau labhyete | svārthatyāgapragaṅgādubhayāśrayaṇe vā yugapachrutilakṣaṇāpattirdoṣaḥ | tasmānna samudāyakalpanā 'sti | ataśca dhātvanyatvena padāntaratvātkevalaviśiṣṭatā gamyate | na ca jñānāntareṇa nivartate | na ca dhātvarthaikatvam | āsecanaparasvatvāpādanābhyadhikatvāt | na ca tyāgamātralakṣaṇā, svārthavṛttitvenāpi vākyasamavāyopapatteḥ | na ca dākṣiṇāni nāma guṇaḥ kaścitprasiddha iti sāmānādhikaraṇyānnā<pb n="467" break="no"/>madheyatvameva yuktam | ataśca vākyānarthakyaṃ mā bhūditi homo vidhīyate | dadātinā tu yāgamanūdya guṇe vidhīyamāne hiraṇyātreyasaṃbandhe vākyabhedaprasaṅgādguṇādapi bhedaḥ saṃbhavatītyatraikaguṇo nirguṇo vā 'nyo dadātirudāhartavyaḥ || 1 ||</p>
	      </div><!-- sūtra !-->
	      <trailer>iti śabdāntarādhikaraṇam || 1 ||</trailer>
	    </div><!-- adhikaraṇa !-->
	    <div type="adhikaraṇa" n="2">
	      <head type="toc">abhyāsādhikaraṇam</head>
	      <div type="sūtra" n="2">
		<p>śabdāntarādhikaraṇapratyudāharaṇarūpeṇābhyāsasya pūrvapakṣaḥ sukhamabhidhīyata iti tadanantaramārambhaḥ | tatra samidho yajati tanūnapātaṃ yajati ityādiṣu samidādiśabdānapoddhṛtya yajatītyetatpañjakṛtvo 'bhihitaṃ kimekasya karmaṇo vācakamathānekasyetyudāhṛtaṃ tadākṣipyate |</p>
		<lg>
		  <l>guṇo vā nāmadheyaṃ vā samidādipadaṃ bhavet |</l>
		  <l>tābhyāmeva ca bhedo 'tra kimabhyāsaḥ kariṣyati ||</l>
		</lg>
		<p>ṣaḍapi bhedahetavaḥ pṛthagbhūtāḥ svasāmarthyamātravyāpāraphalā darśayitavyāḥ | tadyāvadatra guṇanāmadheyayorbhedakaratvaṃ nāpanīyate na tāvadabhyāsasya parabhāgalābho 'stītyanyadudāhartavyam | na ca tatsaṃbhavati | kutaḥ |</p>
		<lg>
		  <l>prayujyate hi vedeṣu nā ' 'khyātaṃ kevalaṃ kvacit |</l>
		  <l>nāma kiṃcitprayuktaṃ cettasya coktaṃ gatidvayam ||</l>
		</lg>
		<p>‘aindravāyavaṃ gṛhṇāti’ ityevamādīni hi sarvāṇi parasparāsaṃgatyautpattikaguṇayogādbhidyante | ‘bhinne juhoti’ ‘skanne juhoti’ ityādīnyapi ‘phalaṃ cākarmasaṃnidhau’<note type="reference"><ref cRef="MīSū:2.3.12.25">( a. 2 pā. 3 a. 12 sū. 25 )</ref></note> ityanena nyāyena nimittaṃ pratyupādīyamānatvādbhidyante | nimittasaṃbandhaparatvācca nābhyāsānarthakyamityabhedakatvam | ye tu pañcaśāradīyeṣu<note><p>ahīnātmakaḥ pañcāhaḥ pañcaśāradīyo nāma |</p></note> “tānparyagnikṛtāṃstānparyagnikṛtān” ityevamabhyāsamudāharanti teṣāṃ prākṛtaparyagnikaraṇānuvādaprasmaraṇasāmarthyaṃ tat | na vā 'tra yajatiḥ śrūyate yasyābhyāsādbhedaḥ syāditi na kiṃ cidudāharaṇam | yathodāhṛteṣveva tu samādhiḥ |</p>
		<lg>
		  <l>prāyeṇā ' 'khyātasaṃbandhi nāmeṣṭaṃ pāratantryabhāk |</l>
		  <l>tasyaiva prathamaṃ tena bhedābhedanimittatā ||</l>
		</lg>
		<p>yānyupādeyārthāni nāmapadāni tāni tāvadākhyātaparatantratvāttadanusārīṇi santi tadvṛttiṃ pratīkṣante, taccetprakṛte niviṣṭaṃ nāmapadamapi tasyaiva guṇavidhirnāmadheyaṃ vā | atha tenāpūrvaṃ parikalpitamatastadgāmi nāmapadamityevaṃ bhedābhedayoravagatayoḥ paścādāgacchatsa<pb n="468" break="no"/>midādipadamakiṃcitkaratvādudāste | tena tadapoddhṛtyā ' 'khyātamātraṃ vicāryate | nanvevaṃ sati saṃjñāguṇayorabhedakatvaprasaṅgaḥ | tatra tau bhedakau yatrā ' 'khyātapadaṃ na vyāpriyate tathā codāhariṣyati “athaiṣa jyotiḥ” “vājibhyo vājinam” iti | vājine tāvannaivā ' 'khyātapadaṃ śrūyate, jyotirādāvapyākhyātasya guṇaphalasaṃbandhavyāpāreṇa prakṛtaniveśasaṃbhave sati tataḥ pūrvapravṛttayā saṃjñayaiva bhedo bhaviṣyati | yatrāpyākhyātasya svarasena prakṛtakarmaniveśopaplave sati tatrāsaṃbhavan guṇo vidhīyate tatrāpyasau bhedako yathā 'traivābhyupetyavāde vakṣyati sa eṣa devatāyāgasaṃbandho vidhīyamāna ityādi | taccā ' 'khyātasya bhedaśaktau vihatāyāṃ bhavatīti tadeva tāvatprathamaṃ parīkṣyate | <hi rend="bold">kimekamapūrvamiti</hi>—phalataḥ karmabhedābhedopanyāso, yadvā kimekaṃ karmāpūrvaṃ codayatyuta pañcāpi karmāṇyapūrvāṇīti | kiṃ prāptam | ekamapūrvamiti | kutaḥ |</p>
		<lg>
		  <l>pratyayārthaḥ samāno 'pi dhātubhedena bhidyate |</l>
		  <l>dhātorapi samānatve kena bhedo 'vadhāryate ||</l>
		</lg>
		<p>api ca |</p>
		<lg>
		  <l>pūrvaṃ tenaiva śabdena buddhau karma niveśitam |</l>
		  <l>na bhedaṃ pratyabhijñānātpunaḥ śrutyā prapadyate ||</l>
		</lg>
		<p>yathaiva yajatiśabdaḥ sakṛtpratyakṣeṇāvagataḥ punaruccāraṇe sa eveti pratyanijñānānna bhidyate | tathā tadartho 'pi, yathā cātraiva buddhabodhanakṛtpratyakṣamanarthakamapi bhavanna śaknoti śabdāntaratvaṃ kartumevaṃ punaḥ śrutirarthāntaratvam | na hyānarthakyaṃ nāma kvacitpramāṇavarge 'ntarbhavati | yacca vedo 'vabodhayati tanmātrameva tatpramāṇavādibhirabhyupagantavyam | tadihaikaśabdenābhede vedenāvagamite yo 'nyatvaṃ kalpayati tena veda evāpramāṇīkṛtaḥ syāt | na ca pramāṇāvagatamānarthakyaṃ doṣāya | asti veyamapi gatiḥ | prayogavacanasaṃspṛṣṭaḥ śabdo 'rthamavadadhatsvayaṃ prayogitvena<note><p>mantravatkarmakālaprayojyatvamekaṃ prayojanamabhyāsasyetyarthaḥ |</p></note> gṛhyata iti | atha vā ' 'bhīkṣṇyādi<note><p>pratipradhānaprayogamāvṛttirābhīkṣṇyaṃ nāma |</p></note>dyotanārtho 'bhyāso bhaviṣyati | asti hi loke dvirvacanādatirekeṇāpi yāvatkṛtvo 'myaste vivakṣitārthapra<pb n="469" break="no"/>kāśanaṃ bhavati tāvatkṛtvo 'bhyāsaḥ | tathā ca pañcendro<note><p>indrasya tvaṣṭṛputravadhāttejo dharmamāviśadbalaṃ vāyuṃ rūpamaśvinau dehārdhamātmanyatiṣṭhattataḥ pāṇḍupatnyāṃ kuntyāṃ dharmeṇa nikṣiptaṃ tejo yudhiṣṭhiro 'bhavadvāyunikṣiptaṃ balaṃ bhīma indranikṣiptaṃ dehārdhamarjuno 'śvibhyāṃ mādryāṃ nikṣiptaṃ rūpaṃ nakulasahadevāviti pañcāpīndrāvayavaprakṛtitvādindrā eveti paccendropākhyānaṃ draṣṭavyam |</p></note>pākhyāne vṛddhakumārīvaraprārthane patiṃ me dehīti pañcakṛtvo 'bhyāsaḥ śrūyate | na ca yathā devatāyāśchalaprā<note><p>chalamiti—arthāntaravivakṣayā prayuktasya śabdasyārthāntaraparikalpanayā pratyavasthānamityarthaḥ |</p></note>hitvamevamiha kasyacit | yena patipañcakavatpañcayāgakalpanā syāt | atha vā sarveṣvapyuccāraṇeṣu vidhāvāśrīyamāṇe karmaikatvaṃ vijñāyate | yathā śākhāntarīyeṣu jyotiṣṭomādivākyeṣu | tena tulyārthānāṃ vaikalpikatvāttadeva karma kadācitsamidvākyenābhidhāsyate kadācittanūnapādvākyena | na hi samānakāryatvena vrīhiyavayorekasyā ' 'narthakyādarthāntarasādhakatvaṃ vijñāyate | atha vā tanūnapādādidevatāvidhānārthatvānnā ' 'narthakyam | karmavidhāne hi sati nāmadheyatvaṃ bhavedanuvāde tu nāmadheyavidhirna saṃbhavatīti guṇavidhitvam | tasmādapyakarmāntaram | yatrāpi ca pradeśāntare tāveva śabdārthau pratyabhijñāyete tatrāpi hi gṛhānnirgatasya punargṛhajanapratyabhijñāyāmivārthāntaratvamaśakyaṃ vaktum | kimutehānantaraviparivṛttyā balīyasyā 'varuddhāyāṃ buddhau | yadi ca pratyuccāraṇamarthānyatvaṃ bhavettadā 'nityavyaktiśabdārthatvaprasaṅgaḥ | kiṃ ca |</p>
		<lg>
		  <l>gatvādivanna caiteṣu yāgatvaṃ vyatiricyate |</l>
		  <l>vyaktyaikatve nirụ̄dhe ca kathaṃ karmāntaraṃ bhavet ||</l>
		</lg>
		<p>yadyapi ca punaḥśrutyarthavattvāya pañcakṛtvo yāgo 'bhyasyeta tathā 'pi jyotiṣṭomavadevākarmāntaratvaṃ syāt | na cātrābhyāsaheturasti | vākyasaṃyogena devatānāṃ vaikalpikatvāt | tasmādeko yāga iti | evaṃ prāpte brūmaḥ | ekasyāpi punaḥ śrutirevaṃ syādyathā śabdāntaraṃ bhedakaṃ tathetyarthaḥ | katham |</p>
		<lg>
		  <l>ākhyātapratyayaḥ pūrvaṃ vidhatte karmaśaktitaḥ |</l>
		  <l>anyenā ' 'kṣiptaśaktistu tadākāṅkṣatyanūditam ||</l>
		</lg>
		<p><pb n="470"/>yadi hi viparivṛttiranuvādakāraṇaṃ syāttato na karmāntaramadhyavasīyeta | na tu viparivṛttikṛtamanuvādakatvaṃ, kiṃ tarhi |</p>
		<lg>
		  <l>anuvādaviśeṣatvaṃ prakṛtapratyayādbhavet |</l>
		  <l>tatsāmānyaprasiddhistu svavākyādeva labhyate ||</l>
		</lg>
		<p>yadā hi vidhāyakasya vidhiśaktirdhātvarthāduttāryate tadā 'nekavidhyaśakterdhātvarthānuvādaḥ prārthyate | tāṃ ca prārthanāṃ viparivṛttiḥ pūrayati | dhātvarthottāraṇaṃ ca vidhiśaktervidheyāntaropādānanimittaṃ yathā “vrīhibhiryajeta,” “dadhnā juhoti” iti | sarvatraivānekārthopādāne vidhiśaktyanekatvāsaṃbhavādekaṃ kiṃcidanūdyatāmityapekṣāyāṃ satyāṃ yadviparivartate tadityavadhāraṇaṃ bhavati | tataśca dadhyāderaprāptatvāddhātvartho 'nūdyate | yadā tu khalu naivānekaṃ vidheyamupādīyate tadā naiva tasminvākye 'nūdyatāṃ kiṃcidityapekṣyate | tataścāprāpte sāmānyānuvāde tatsiddhyapekṣiṇī viśeṣānuvādakāraṇabhūtā kiṃ viparivṛttiḥ kariṣyati | tasmānna yatprāptaṃ tadanūdyata iti lakṣaṇam | kiṃ tarhi, yadanūdyatāmityapokṣitam, tatprāptau satyāmanūdyate | naikāṅgavikalamanuvādatvāpekṣaṇena prāptibuddhimātreṇa vā | tatra yathaivānuvādāpekṣaṇe satyapi prāptyabhāvādviśiṣṭavidhānarūpeṇa vidhirbhavatyevaṃ prāptibuddhau satyāmapyanuvādatvānapekṣaṇādvidheḥ karmāntaratvaṃ satyapi dhātupratyayaikatvapratyabhijñāne | yattu balīyasyā viparivṛttyā śatakṛtvo 'pyukte tadbuddhirnnāpaitīti, pramāṇabalābalajñānātsarvaṃ saṃbhāvyameva tat | tathā hi |</p>
		<lg>
		  <l>śruteḥ karmāntarajñānaṃ saṃnidherekakarmadhīḥ |</l>
		  <l>tatra śrutibalīyastvaṃ jānatāṃ kathamekatā ||</l>
		</lg>
		<p>vidhāyikā hi śrutiranyānākṣiptā dhātvarthabhāvanayoreva saṃniruddhā tatraivāprāptaviṣayasvabhāvaṃ vidhitvaṃ prasuvānā pañcamasthānākhyapramāṇakṛtāṃ prāptabuddhimupamṛdya vidheyatvakṣamaṃ karmāntaraṃ kalpayati | sa cedvidhiḥ śrutimanurudhyeta karmāntaramadhyavasyati, atha saṃnidhiṃ tato na karmāntaratvam | yatra punarvidhiśrutiranyatra vyāpriyate tatrāvirodhātsaṃnidhikṛtaṃ karmaikatvajñānaṃ bhavati | tasmādiha vidheyayāgavyaktiphalatvopāttasāmānyaikatvanimittaiva pratyabhijñānabhrāntiḥ | na hi vyaktipratyabhijñāne kiṃcitkāraṇamasti | yadatra paramārthena pratyabhijñāyate tadekatve na kaścidvivādaḥ | tathā hi |</p>
		<lg>
		  <l>sthite yāgatvasāmānye paśusomeṣṭikarmaṇām |</l>
		  <l>viśeṣavyaktirūpeṇa bhedaḥ sarvatra cintyate ||</l>
		</lg>
		<p>nanu cātra yajiśrutyaivaikakarmavijñānānna vaktavyaṃ saṃnidhikṛtamevaikatvamiti | naitadevam |</p>
		<lg>
		  <pb n="471"/>
		  <l>yāgo 'yamiti vijñānaṃ yajiśrutyopajanyate |</l>
		  <l>sa evetyanya eveti vyāpāro 'syā na vidyate ||</l>
		</lg>
		<p>na hi yaḥ pūrvavihito yāgaḥ sa evāyamiti yajatiśabdo vadati | audāsīnyenaiva tvabhidadhāne śabde saṃnidhikṛtāmabhedabuddhimanabhijānatāṃ śrutinimittā pratyabhijñānabhrāntiḥ | nanu tava vyakteraśabdārthatvādabhinnaṃ sāmānyaṃ śrutyā vijñāyate | yenaiva vyaktiraśabdārtha stenaivānekakarmatāṃ śrutirbodhayatīti | katham |</p>
		<lg>
		  <l>vyaktayo hi vidhīyante sāmānyenopalakṣitāḥ |</l>
		  <l>tasmāttadgatamevātra bhedābhedanirūpaṇam ||</l>
		</lg>
		<p>yatsāmānyaṃ śabdārthabhūtaṃ tasyānanuṣṭheyatvenāvidheyatvātsarvatra vyaktaya eva vidhīyante | tatra samidho yajatītyekā vyaktirasādhāraṇā codyate tanūnapātaṃ yajatītyaparā | tasmātpañca vyaktaya iti siddham | yattvatra gakārādivad vyaktyākṛtibhedo nāstīti | satyaṃ nāsti kiṃ tu |</p>
		<lg>
		  <l>yanmātramekaṃ karmeti svarūpeṇāvadhāryate |</l>
		  <l>tataḥ paraṃ na bhedo 'sti prāktasmādbhedaniścayaḥ ||</l>
		</lg>
		<p>yathaiva gakārādīnāṃ varṇatvaśabdatvaguṇatveṣu satsu drutādibhedasya paropādhitvādgakārādirūpaikatvasiddhergatvādimātraṃ na kalpitam, tathā 'tra sattākarmayāgatveṣu samidyāgādiparyanteṣu satsu deśakālayajamānādibhedāddrutādivṛttisthānīyānna bhedaḥ | tathā hi |</p>
		<lg>
		  <l>paurṇamāsīsamidyāgādāmāvāsyo na bhidyate |</l>
		  <l>yajamānāntareṣvevaṃ deśabhedeṣvavasthitam ||</l>
		</lg>
		<p>na ca yatra pratyakṣeṇa kevalena bhedo 'vagamyate tadevaikaṃ bhidyate | śabdasyāpi prāmāṇyāviśeṣāt | ato 'tra śabdāntarādiṣaṭkāvadhireva bhedo 'vadhārayitavyaḥ | na hīṣṭipaśusomaikāhāhīnasatreṣu paropādhirbhedapratyayo viparyeti vā kadācit | tena tāsu vidheyarūpāsu vyaktiṣveva nityāsvabhivyañcakāni bhidyante | tebhyaśca phalasvarūpasiddhiryāgatvameva vaikamavāntarasāmānyaṃ nānyatkiṃcit | nanvekāhatvādīnyapyavāntarasāmānyānīṣyante | na, kālaviśeṣayogādeva daṇḍyādivadabhinnaśabdapratyayapravṛttisiddheḥ | ekena hyahnā yogādekāhatvam | dvyādibhirahīnatvaṃ prāgdvādaśāhāt, sa tu kathamapyubhayātmā, tadavadhikameva cā ' 'sahasrasaṃvatsaraṃ satatakālayoganimittaṃ satratvaṃ, havirviśeṣayogādiṣṭyāditvamiti siddham | athāpyavāntarasāmānyāni punaḥ kalpyante, tathā 'pyasmatpakṣāvirodhaḥ | evaṃ yadi jyotiṣṭomatvādīni deśakālādibhedācca tadvyaktayo 'tyantātirekiṇyo bhavanti tathā 'pyadoṣaḥ | tathā yadyapi devatoddeśadravyatyāgātmakatvātsarva evaiko yāgaḥ kalpyate teṣvapi <pb n="472"/>bhedapramāṇaistadanuṣṭhānanānātvāvagamādvyavahārasiddhiḥ | nanvevaṃ sati jyotiṣṭomagrahāmyāsavatsamidādiyāgābhyāseṣvakarmāntaratvaprasaṅga | sarvathā tāvadapūrvabhedāddharmavyavasthādīni sidhyanti, tathā 'pi tu yeha karmabhedabuddhirgrahayāgeṣu cābhyāsabhedaprasiddhiḥ, tatraitannimittaṃ, iha sakalayāgarūpānuṣṭhānabhedacodanāttatra punaḥ samastābhyāsātmakasya jyotiṣṭomasaṃjñatvādyadyapi pratyabhyāsaṃ yāgatvamasti na tu jyotiṣṭomatvamityabhyāse 'vayavabuddhirnetaratrāvayavyantararūpānupādānāditi viśeṣaḥ | etajjñānasya ca prayojanaṃ paśusomādhikaraṇe<note type="reference"><ref cRef="MīSū:2.2.adhi.6">(a. 2 pā. 2 a. 6)</ref></note> vakṣyāmaḥ | <hi rend="bold">tasmādabhyasitavyo yāga</hi> iti ca bhāṣyametatpakṣāśrayaṇenaiva | athavā bhinnāsveva vyaktiṣu sāmānyāpekṣamabhyāsavacanam | <hi rend="bold">nanūktaṃ na śaknotyarthāntaraṃ vidhātumiti</hi>—vidhiśaktestanūnapādādidevatāvidhānākṣepe sati viparivṛtteravirodha iti manyate | tatra ‘tatprakhyaṃ cānyaśāstram’<note type="reference"><ref cRef="MīSū:1.4.3.4">(a. 1 pā. 4 a. 3 sū. 4 )</ref></note> ityevaṃ samidādipadānāṃ kramaviniyuktaivaṃliṅgamantravarṇakalpitadevatāsaṃbandhadvāreṇa nāmadheyatve satyavidheyatvānnāsti vidhiśaktyākṣepa iti vaktavye devatāyāgasaṃbandhavidhānopanyāso 'bhyupetyavādena | yattāvadbhavānaprāptatvātprathamasya yāgavidhitvaṃ manyate tadayuktaṃ tasyāpi pradhānayāgānuvādatvāt | tatra samidādiśabdairdravyaṃ devatā vā vidhīyate | ubhayamapi cā ' 'gneyo 'ṣṭākapāla ityādibhirutpattivākyairvihitena dravyadevatena virudhyate | avaśyaṃ caitadvākyakṛto devatāyāgasaṃbandhaḥ karttavyaḥ, sa ca yāgāntarādṛte na saṃbhavatīti pratipādite guṇavidhitve karmāntaratvamāpadyate | evaṃ pūrvatra karmaṇyuttarottaraguṇavidhyasaṃbhavātsarveṣāṃ karmāntaratvamiti vyartho guṇavidhyupanyāsaśramaḥ | guṇavidhitvamapi na tāvad dravyamīdṛśena śabdena saṃbhavatīti vyākhyātaṃ saktvadhikaraṇe<note type="reference"><ref cRef="MīSū:2.1.4.12">( a. 2 pā. 1 a. 4 sū. 12)</ref></note> | viśeṣeṇa ca yajateḥ karmabhūtadravyasaṃbandho na ghaṭate, na vā 'yaṃ devatāvidhiriti navame vakṣyate | tasmātkarmavidhibhireva bhedasiddhiḥ || 2 ||</p>
	      </div><!-- sūtra !-->
	      <trailer>iti abhyāsādhikaraṇam || 2 ||</trailer>
	    </div><!-- adhikaraṇa !-->
	    <div type="adhikaraṇa" n="3">
	      <head type="toc">paurṇamāsyadhikaraṇam</head>
	      <div type="sūtra" n="3">
		<p><pb n="473"/>samastān darśapūrṇamāsaprakaraṇayāgavidhīnudāhṛtya kiṃ sarveṣāṃ pradhānatvamuta keṣāṃ cideveti bhāṣyakāreṇa vicāraḥ prastutaḥ | tatrābhidhīyate—</p>
		<lg>
		  <l>aṅgapradhānacinteyaṃ caturthādhyāyagocaraḥ |</l>
		  <l>kena nāma prasaṅgena prastutā bhedalakṣaṇe ||</l>
		</lg>
		<p>abhyāsalakṣaṇabhedānantarabhidānīṃ saṃkhyānimittaṃ bhedamavicāryaiva kathamayaṃ lakṣaṇānaupayiko 'rthaścintyate | kecidāhuḥ | ayamapi lakṣaṇārtha eva, <hi rend="bold">anantaraṃ pradhānāpradhānāni parīkṣiṣyanta</hi> iti vacanāt | tattvayuktam | tatraiva<note><p><ref cRef="MīSū:2.1.adhi.1">(a. 2 pā. 1  a. 1)</ref> ityatra bhāvanābhedānuniṣpādyapūrvabhedābhedasidhyarthaṃ dravyaṃ prati pradhānānyapradhānānīti vicāryata ityevaṃ vyākhyātatvādityarthaḥ |</p></note> paryanuyujya vacanasyānyathaiva vyākhyānāt | apūrvabhedapratītyartho hi sa tṛtīyasiddho 'rtho 'tropanyasta ityuktam | ayaṃ tu karmaṇāmaṅgāṅgibhāvo na kathaṃ citsaṃbadhyate | mahatā prayatnenāyaṃ caturthe sādhayiṣyate <note type="reference"><ref cRef="MīSū:4.4.11.12">(a. 4 pā. 4 a. 11 sū. 29)</ref></note>“darśapūrṇamāsayorijyāḥ pradhānānī”tyatrādhikaraṇe, sphuṭatvācca nānyathā tannetuṃ śakyate | tasmādihāvicāraṇīyametat | ya evaṃ vidvānityevaṃ saṃyuktau prakṛtānuvādāvatha vā 'pūrvakarmavidhī tatretare guṇavidhaya ityapi sarvaṃ yathopanyastenāpyadhikaraṇārthena na <note><p>cintādvayamekasminnadhikaraṇe  na vaktumucitamityāśayaḥ |</p></note>saṃgacchate 'tha tvetadeva vicāryate tataḥ pūrvaṃ nopanyasitavyam | api ca—</p>
		<lg>
		  <l>bhede ca dṛṣṭasāmarthyau samaprādhānyasiddhaye |</l>
		  <l>kathaṃ śabdāntarābhyāsau hetutvenopavarṇitau ||</l>
		</lg>
		<p>śabdāntaratvādabhyāsācca bhedastāvaducyate samapradhānatvamapyetābhyāmeva pratipādyata ityapūrvā yuktiḥ | na vā 'dhikaraṇadvayaśarīrasya viviktāḥ pakṣahetavo dṛśyante yena tantreṇa <pb n="474"/>vicāradvayamidaṃ prastutamityadhyavasyema | tasmādevaṃ samarthayitavyam | ihābhyāsalakṣaṇabhedātiprasaṅgāpavādārthamadhikaraṇe ārabhyamāṇe yathodāhṛtānāṃ madhye dve evodāharaṇe ‘ya evaṃ vidvānpaurṇamāsīṃ yajate’ ‘ya evaṃ vidvānamāvāsyāṃ yajata’ iti | tatra saṃdehaḥ | kimetau yajatiśabdāvapūrvayoḥ karmaṇorvidhāyakāvuta paurṇamāsyamāvāsyāśabdābhyāṃ svābhidheyakālaviśeṣayuktakarmapratipādakābhyāṃ viśeṣyamāṇau prakṛtāneva kāṃścidyāgānanuvadata iti | tatretareṣāmāgneyādīnāṃ guṇātprayājādīnāmabhyāsādāghārādīnāṃ śabdāntaratvātsiddhe bhede 'dhikaraṇapakṣadvayaprayojanabhūtasamapradhānabhāvāṅgāṅgibhāvaviṣayatvenopanyāso nādhikaraṇaśarīraviṣayatvena | na hi samapradhānatvamaṅgāṅgibhāvaścādhikaraṇapakṣāvityuktam | tadiha paurṇamāsyamāvāsyāsaṃyuktayorvidhātṛtvaṃ tadabhidheyakarmabhedaḥ samastāghārādīnāṃ samaprādhānyamityetattrayamuttarottaraphalatvenāvinābhāvasaṃbandhādekaḥ pakṣaḥ, tathā tayoranuvādatvaṃ tadbhāvyakarmābheda aāgneyādīnpratyādhārādīnāmaṅgatvamiti tenaiva prakāreṇāparastrikaḥ | tritayasya tritayasya ca svāṃśāvinābhāvādekasiddhyaivetaradvayasiddhirmavatīti pakṣadvaye 'pi yadeva sādhitaṃ tenaiveṣṭasiddhiṃ matvā phalabhūtastṛtīyastṛtīyoṃ 'śa upanyastaḥ | tatra cārthagṛhītāvapi bhedābhedau vispaṣṭīkaraṇārthaṃ punarante darśitau | kimarthaṃ punarādau vyavahitayoḥ samapradhānāṅgāṅgibhāvadvāreṇa bhedābhedayorupanyāsaḥ kṛtaḥ | eṣā hyācāryasya śailīti kecit | tathā hi pūrvādhikaraṇayorapyapūrvabhedamevopanyastavān | atha vā yalliṅgadarśanaṃ vakṣyati vikṛtau prayājādayo dṛśyanta iti tatsākṣādbhedanirākaraṇāyāsamarthaṃ samapradhānabhāvaṃ nirākariṣyati, tannirākaraṇe ca satyavinābhāvādvidhibhedāvapi nirākṛtāveva bhavata iti tadupajīvanāyetthamupanyāsaḥ | kevalabhedopanyāse tu tadasaṃbaddhameva syāt | tatra dvedhā pūrvapakṣo bhaviṣyati | ekaḥ samaprādhānyadvāreṇā ' 'gneyādīnāṃ karmavidhitve satyeva paurṇamāsyamāvasyāsaṃyuktayostaddvyatiriktakarmavidhānāt, aparaḥ punastayoreva karmavidhitvamitareṣāṃ tu guṇavidhānārthatvamityevaṃ, prathamaṃ tāvaddvyatirekapakṣaṃ parigṛhṇāti śabdāntaratvādabhyāsācca samapradhānānīti | yadyapi caitau hetū sākṣātsamapradhānatvena na saṃgacchete tathā 'pi tatpratijñānena yo 'rthādbhedaḥ pratijñātastena saṃbandhādekavākyatvam | etaduktaṃ bhavati | ayāgebhyaḥ śabdāntaratvādyāgebhyaścābhyā<pb n="475" break="no"/>sādbhedastataśca samapradhānānīti | na ca samastānuvādasya kiṃ citprayojanamasti | na ca guṇaphalanimittānāṃ kiṃcicchrūyate yatra vidhivyāpārataḥ karmasvarūpavidhānamupekṣeta | na caiṣā saṃjñā keṣu citprakṛteṣu prasiddhā | vartamānāpadeśe 'pi ca sati prayogavacanārthavādapañcamalakārādīnāmanyatamena ‘samidho yajati’ ityādivadvidhiḥ | satyapi ca yacchabdopabandhe "yadāgneyo 'ṣṭākapāla" ityādivat vidhiśaktyanavalopaḥ | na ca śākhāntarīyavadvidhivikalpaḥ | śākhāntarāṇāṃ puruṣāntaraṃ prati pratipādanenārthavattvāt | na tviha karmāntarakalpanādanyat prayojanamasti | na ca kasya cidanyasya vidheḥ stutiḥ saṃbhavati ekavākyatvābhāvāt | kiṃ punaranayoḥ karmaṇordravyadevatam | taducyate—</p>
		<lg>
		  <l>dhrauvaṃ sādhāraṇaṃ dravyaṃ devatā māntravarṇikī |</l>
		  <l>rūpavantāvato yāgau vidhīyete pṛthaktayā ||</l>
		</lg>
		<p>“sarvasmai vā etadyajñāya gṛhyata”<note type="reference"><ref cRef="TaiBrā.3.3.5">tai. brā. (3-3-5)</ref></note>  iti sarvārthatvādyathaivoṣāṃśuyājasya dhrauvājyadravyakatvamevamanayorapi yāgayoḥ | tathā ' 'jyabhāgayoḥ krame catasro 'nuvākyāḥ paṭhyante | dve āgneyyau dve saumyau | te balīyasā vākyenāvacchidyānayoḥ karmaṇorvidhīyete “vārtraghnī paurṇamāsyāmanūcyete” “vṛdhanvatī amāvāsyāyām”<note type="reference"><ref cRef="TaiSaṃ:2.5.2">tai. saṃ. (2-5-2)</ref></note> iti | na hi paurṇamāsyamāvāsyāśabdābhyāmetatkarmavyatiriktamanyadihocyate | nanu kālavacanāvetāviha prayujyete | kiṃ kālasya mantrasaṃbandhena | dṛṣṭaśca saptamīnirdiṣṭānāṃ karmaṇāṃ pradhānabhāvastadyathā “yena karmaṇertsettatra jayāṃ juhuyāt” iti | tenānuvākyādvayasya tulyārthatayā vikalpyamānasyānurūpā yājyā 'pi kalpayitavyā | atha vā yugapadvidhānātsamuccaye sati dvidevatyakarmādhyavasāyād dve dve yājye api kalpayitavye | yadvaikaivāgnīṣomadevatyā | atha vā vārtraghnyorevaikā yājyā kartavyā tathā vṛdhanvatyoḥ | ataśca śrutivihitamantrakarmasaṃbandhānyathānupapattyā 'gnīṣomau devatobhayatrādhyavasīyate | ājyabhāgayostu purākalpasarūpeṇa vākyena devatā tāvatprāptaiva | ‘yasyai kasyai ciddevatāyai havirnirvapan ājyasyaiva nau purastādyajan’ iti | yājyāprāptiścābādhitaivānuvākyāgamaśca dāśatayībhyaḥ kartavya iti na kiṃ cidviruddham | tasmādasti karmāntaratve 'pi rūpamiti bhedo 'taśca samapradhānāni | bheda iti gṛhṇīmaḥ samapradhānatvaṃ tu na mṛṣyāmahe | kutaḥ |</p>
		<lg>
		  <l>niveśaḥ keṣu cittveva pṛthaktvenābhidhānayoḥ |</l>
		  <l>phalaṃ ca tadviśiṣṭebhya iti sāmyaṃ na yujyate ||</l>
		</lg>
		<p><pb n="476"/>darśapūrṇamāsābhidhāne hi viśiṣṭayāgavācinī, tena tanmātrasyaiva phalatvāditareṣāṃ tatsaṃnidhānādaṅgatvena bhavitavyam | atrābhidhīyate—</p>
		<lg>
		  <l>prasiddhenāprasiddhasya nityamiṣṭaṃ viśeṣaṇam |</l>
		  <l>tasmādyajyanurodhena nāmārtho 'tra nirūpyate ||</l>
		</lg>
		<p>sarvatra nāmayuktakarmavidhāne sāmānādhikaraṇyātkadācidyajyarthaviśeṣo nāmnā nirūpyate kadā cinnāmārtho yajinā | yo yatra pūrvataraprasiddhārtho bhavati sa itaraṃ svaviṣaye sthāpayati | yathā jyotiṣṭomenetyatra jyotirbhistrivṛdādibhiḥ staumairyogātprasiddhārthena nāmnā dakṣiṇīyādibhyo yaṃjirnivartya somayāge sthāpyate | tathā rājasūyenetyatra nāpa yāgāyāgaviṣayatvenopaplavamānaṃ prakṛtayāgaprasiddhena yajinā svaviṣayaṃ nīyate | tadiha prātipadikadvayasamāsadvivacanārthānāṃ darśapūrṇamāsapadopāttānāṃ na kvacitprasiddhirasti yayā yajestadviṣayatvaṃ vijñāyeta | yajiḥ punaryāgamātre prasaktaḥ sannadhikāreṇa prakṛteṣu sthāpitaḥ śaknotyaprasiddhaṃ darśapūrṇamāsaśabdaṃ svaviṣaye niyantum | tataśca darśapūrṇamāsābhyāmityavivakṣitāvayavasamāsārthadvitvaṃ varṇalolībhā<note><p>samudāyaśaktyā—rụ̄dhyetyarthaḥ |</p></note>vamātrarūpeṇa kevalakaraṇasaṃvādiprakṛtāśeṣayāganāmatvaṃ rājasūyaśabdavatpratipadyate | ‘supāṃ supo bhavanti’ iti bahuvacanasya sthāne dvivacanaṃ samastasamudāyagataikavacanasya vā | kathaṃ punardarśapūrṇamāsābhyāmityaprasiddham | yadā tāvat—</p>
		<lg>
		  <l>vācyakālayujo yāgāḥ prakṛtāḥ santi ke cana |</l>
		  <l>dvisaṃkhyotpattiyuktāśca prasiddhiryeṣu vidyate ||</l>
		</lg>
		<p>tannāmāśeṣasvārthaparityāgenātyantaparānurodhivṛttiṃ bhajate yatra kaścidapyaṃśo 'prasiddhaḥ | iha tu darśena kālena paurṇamāsena ca saṃyuktā āgneyādiyāgā vidyante | dvitvayuktāścā ' 'jyabhāgādayasteṣāmayuktaḥ parityāga iti | taducyate |</p>
		<lg>
		  <l>prakṛtipratyayau pūrṇau viśeṣṭuṃ yajatiṃ kṣamau |</l>
		  <l>āgneyādyājyābhāgādāvekatraikārthaśūnyatā ||</l>
		</lg>
		<p>yadyapyāgneyādiṣu svābhidheyakālayogātprātipadikaṃ varteta tathā 'pi teṣāṃ bahutvād dvitvānupapatterasamarthaṃ padaṃ, yatrāpi dvitvamastyāghārayorājyabhāgayorvā tatrāpi prātipadikasyātyantamaśaktiḥ | na cārthaprakaraṇaśabdāntarairvispaṣṭaṃ sāmānādhikaraṇyamasti, yena kena cidvarṇasāmānyādākhyāvikāranyāyena gauṇatvena vā tadviṣayatvamadhyavasīyeta | kasmātpunarimāvevāpūrvau pūrṇamāsyamāvāsyāsaṃjñakau dvau yāgau phalāya na vidhīyete | tathā hi |</p>
		<lg>
		  <l>siddhānte 'pi tu yādṛgbhyāṃ śabdābhyāmanukīrttitau |</l>
		  <l>tāveva samudāyau dvau vidhāsyete phalaṃ prati ||</l>
		</lg>
		<p><pb n="477"/>yadi kaściddarśapūrṇamāsaśabdayoḥ paurṇamāsyamāvāsyāśabdayośca vailakṣaṇyānna pūrvakarmapratyabhijñānaṃ phalavākye 'stīti brūyātsa vaktavyastulyaste doṣo 'yamiti | tavāpi hi paurṇamāsyamāvāsyāsaṃjñakāveva samudāyau phalavantāviṣṭau | na ca tayoḥ prayogavākye 'sti śabdatvātpratyabhijñānam | atha tatra vinā 'pi saṃjñānusāreṇa kālayogādvṛttiriṣyate sa mamāpyastyeva kālayogaḥ "paurṇamāsyāṃ paurṇamāsyā yajeta" "amāvāsyāyāmamāvāsyayā yajeta" iti | naitadevam | evamapi hi—</p>
		<lg>
		  <l>ṣaṇṇāmagnyāṃdiyāgānāmanayośca dvayorayam |</l>
		  <l>samānaḥ kālasaṃyogaṃ iti neṣṭāvadhāraṇā ||</l>
		</lg>
		<p>na hyaṣṭānāṃ kālasaṃyoge satyavadhāraṇe heturasti, yenānayoreva phalasaṃbandhaḥ syāt | syādetat | eteṣāṃ madhye yayoḥ kayościtphalasaṃbandha iti | tadayuktam |</p>
		<lg>
		  <l>viśeṣahetvabhāve hi grahaṇaṃ niṣpramāṇakam |</l>
		  <l>pakṣe vā 'ṅgapradhānatvaṃ virodhānna vikalpate ||</l>
		</lg>
		<p>vinā viśeṣahetunā yāgatvakālasaṃbandhasāmye sati yāveva gṛhītau tatraivetareṣāṃ prādhānyaprāmāṇyabhājāṃ satāmaṅgatvāpādanād viruddhatā syāt | atha vikalpena sarveṣāṃ pākṣiko 'nugrahaḥ kalpyeta tatrāpi tasyaiva kadā citpradhānatvaṃ kadā cidaṅgatvamiti vipratiṣiddham | ubhayātmanāṃ cāṅgatayā pravṛtteḥ pradhānatvena ca nivṛtterāgneyādīnāṃ vikṛtigamane yāvajjīvaṃ saṃśayaprasaṅgaḥ | sarvasaṃkhyāśca kena cidavāntarasāmānyāvacchedena saṃkhyeyeṣu vartante | na vā 'pūrvayorāgneyādīnāṃ vā samastānāmekadeśe vā kiṃcidavāntarasāmānyaṃ dṛśyate yena dvitvamavadhāryeta | ya eva hi gṛhītastasyaiva yāgāntarāpekṣayodbhūtena bahutvena kevalātmāpekṣeṇa caikatvena dvitvaṃ bādhyate | tataśca dvivacanasyāprasiddhiḥ | siddhānte tu śabdadvayena samudāyadvayāpādanādasamudāyīkṛtayāgavailakṣaṇyādavāntaradharmayogātsaṃbhavati dvitvayogastadvaśena ca kālayogātkathaṃ ciddarthapūrṇamāsaprātipadikayorapi vṛttisiddhirityupapadyate yāgaviśeṣaṇatvaṃ na tu pūrvapakṣe samudāyatvāpādanābhāvātsaṃkhyāvṛttiriti prakṛtayāgamātra eva phalasaṃbandhaḥ | atha kasmādaṣṭāveva yāgāḥ paurṇamāsyamāvāsyākālagatadvitvāpekṣayā labdhaviśeṣaṇāḥ santo na vidhīyante | yathā siddhānte samudāyagatadvitvāpekṣayā ṣaḍ vidhāsyante | nedṛśenāsphuṭena prakṛtayāgamātrāvalambyā ' 'khyātaṃ śakyaṃ nivartayitum | na cātyantavyatirekātkālagatā saṃkhyā yāgasāmānādhikaraṇyanirdeśārhā bhavati | samudāyasamudāyinostvavyatirekādaviruddhaḥ saṃkhyāsaṃbandhaḥ siddhānte | tasmātpūrvapakṣe yajivaśenaiva nāmapadavṛtteraviśeṣeṇa sarve yāgāḥ samapradhānāḥ | tathā prāpte 'bhidhīyate | prakaraṇaṃ paurṇa<pb n="478" break="no"/>māsyamāvāsyāsaṃyuktayorālambanaṃ syāt | prakriyata iti prakaraṇam | atha vā prakaraṇaṃ tayoḥ sahakāri bhavettataśca tanmātrapratipādyo 'rtho grahītavyaḥ | kutaḥ—</p>
		<lg>
		  <l>vidhāyako niyuṅkte hi sarvo 'sādhāraṇe yajau |</l>
		  <l>na ca tatra pravṛttiḥ syādajñātadravyadevate ||</l>
		</lg>
		<p>na hyanena yajinā paurṇamāsyamāvasyāpadābhyāṃ vā yāgamātre buddhiḥ kriyate | na ca prakṛtakarmagrahaṇaṃ tvatpakṣe 'sti | tatrājñātarūpe satyapūrve karmaṇi na kathaṃcitpravarteta | tataśca vākyamevānarthakaṃ bhavet | prakṛtagrahaṇe tu teṣāṃ dravyadevatāyogādetatkālavartitvācca rūpajñānādarthavattvam | nanūktaṃ matpakṣe 'pyasti dravyadevatamiti | satyam |</p>
		<lg>
		  <l>yathākathaṃ cillabhyeta dravyaṃ sādhāraṇaṃ sthitam |</l>
		  <l>tathā 'pi devatā nāstītyarūpatvānna mucyate ||</l>
		</lg>
		<p>na hi māntravarṇikī devatā saṃbhavati | mantrāṇāṃ kramaviśeṣeṇā ' 'jyabhāgārthatvāt | na cāsya vākyena bādhaḥ | virodhabhāvāt | sarvatra hyavirodhena vākye niviśamāne virodhapakṣastyaktavyaḥ | iha<note><p>vārtraghnī paurṇamāsyāmanūcyete, vṛdhanvatī amāvāsyāyāmityanayorvākyayorityarthaḥ |</p></note> ca paurṇamāsyamāvāsyāśabdau yadi karmavacanāveva syātāṃ tato na virodhaḥ parihriyeta | kālavacanatve tvanayoravirodhaḥ | sādhāraṇyāccāvirodhapakṣa eva samarthanīyaḥ | kiṃ ca |</p>
		<lg>
		  <l>prathamaṃ kāla evā ' 'bhyāṃ śabdābhyāṃ pratipādyate |</l>
		  <l>paścāttatkarma tadyogādataḥ kālo 'tra gṛhyate ||</l>
		</lg>
		<p>yadi hi sarvalokaprasiddhaḥ kālo 'tra na samaveyāttatastadatikrameṇa karmaṇī gṛhyeyātām | api copapannatarā kālavacanatve saptamī, tasya sarvatraiva kālasyādhikaraṇatvānna karmaṇo 'dhikaraṇatvānupapatteryathā kathaṃ citkalpanīyaṃ syāt | yattu kiṃ kālasya mantrasaṃbandheneti, yadi tādarthyalakṣaṇa evaikaḥ saṃbandho bhavetsa cātrāsmābhirucyeta tata evaṃ yujyate vaktum | iha tvājyabhāgau prati tādarthye vyavasthite saṃkare ca prāpte kālabhedena prayujyamānayormantrayorvyavasthāmātraṃ kriyate vārtraghnī paurṇamāsīsthayorājyabhāgayorvṛdhanvatī amāvāsyāsthayoriti | kiṃ ca |</p>
		<lg>
		  <l>prajñātadevatatvācca dṛṣṭārthā 'lpavidhānatā |</l>
		  <l>matpakṣe bhavatastvatra prasaktā bahukalpanā ||</l>
		</lg>
		<p><pb n="479"/>sarvatraivā ' 'kāṅkṣāpūrvakaḥ saṃbandho bhavati | ājyabhāgau ca prajñātāgnīṣomadevatyau tadabhidhānasamarthamantrākāṅkṣitvādayatnena mantrān gṛhṇītaḥ | tvatpakṣe tvapūrvayoḥ karmaṇorajñātadevatvānna mantrāpekṣā | tataśca mantratadviśeṣadvitvādikalpanādanapekṣitānekārthavidhiprasaṅgaḥ | punaśca māntravarṇikānekadevatākalpanā | na hyekasya karmaṇo 'nekayā devatayā 'nekayā 'nuvākyayā kāryamasti | punaścāśrutayājyākalpanāśrayaṇamājyabhāgayoścāśrutapuronuvākyākalpanam | yaccaikā yājyaikā cā 'nuvākyā bhaviṣyatīti | na tat | anuvākyāsamākhyābādhāt | api ca tvatpakṣe liṅgasyāviniyojakatvādvākye ca karaṇatvenā ' 'śrayaṇāt “vaiṣṇavīmanūcya” ityādivadadṛṣṭārthaprasakterna prakāśakatā, prakāśyenānapekṣitatvāt | māntravarṇikadevatākalpanātaśca varamārādupakārakatvam | ājyabhāgayoḥ punardvitvātprajñātadvidevatatvācca prakāśyākāṅkṣitāḥ prakāśakā mantrā liṅgakramaviniyuktāḥ santa ekāntena dṛṣṭārthatāṃ pratipadyante | tatra ca mantratadviśeṣadvitvādiṣu prāpteṣu kāladvāreṇa vyavasthāmātravidhānāllāghavaṃ vākyasya, na vā ' 'narthakyam | na hi saṃnidhānādvyavasthā siddhā | tasmānna devatāvidhirasaṃbandhāt | ataścārūpatvādakarmāntaratā | kiṃ punaḥ samastānuvādasya prayojanaṃ, paśya—</p>
		<lg>
		  <l>padatadbhāgavākyārthavidhiśūnyā hi codanā |</l>
		  <l>dharmaṃ pratyupayogitvaṃ na kathaṃ citprapadyate ||</l>
		</lg>
		<p>ucyate |</p>
		<lg>
		  <l>yathaivotpattivākyānāṃ prayogavacanāṅgatā |</l>
		  <l>tathaiva tadupādānād dvitvasiddhyā 'nayorapi ||</l>
		</lg>
		<p>vākyadvayena hi samudāyadvaye kalpite darśapūrṇamāsābhyāmiti dvivacanaṃ sidhyatītyarthavattvam | na hi vidhirevaikaḥ prayojanavāniti kaścinniyamaheturasti | avidherapi vidhiśeṣatvenārthavattvāt | na vā 'tra viprakīrṇānāmāgneyādīnāmetadvākyadvayamantareṇa dvitvasaṃkhyāyogitvaṃ saṃbhavati | etadeva cābhipretyāsya pakṣasya prayojanameva guṇapradhānatvamādita upanyastam | itarathā hi ‘aviśeṣādanarthakaṃ hi syāt’<note type="reference"><ref cRef="MīSū:2.2.2.2">(a. 2 pā. 2 a. 2 sū. 2)</ref></note> ityasyottaramaparikalpyānuvādapakṣo durupa<pb n="480" break="no"/>nyāsa eva syāt | tasmādasti prayojanaṃ samastavākyānuvāde 'pītyadoṣaḥ | kathaṃ punaratyantabhinnānāṃ karmaṇāṃ samudāyīkaraṇaṃ śakyaṃ, śakyamiti brūmaḥ |</p>
		<lg>
		  <l>ekakālābhisaṃyogādbhinnānāmapi karmaṇām |</l>
		  <l>samudāyārpaṇaṃ śakyamekadeśasthavṛkṣavat ||</l>
		</lg>
		<p>yathaiva hyekadeśāvasthitānvṛkṣānālocya venamiti samudāyabuddhirbhavatyevamekakālayuktakarmasamudāyanāmadheyabuddhiḥ | tadgataikatvāvadhāraṇācca paurṇamāsīmityekavacananirdeśaḥ | samudāyivacanāveva caitau tallakṣitasamudāyagatasaṃkhyādvāreṇaikavacanāntatvaṃ bibhrāte | na samudāyayoreva nāmadheye bhavataḥ | tathā hi |</p>
		<lg>
		  <l>sāmānādhikaraṇyena yāganāmatvaniścayaḥ |</l>
		  <l>samudāye ca yāgatvaṃ nā ' 'gneyādiṣvavasthitam |</l>
		</lg>
		<p>“paurṇamāsīṃ yajate” iti yajisāmānādhikaraṇyādyāganāmadheyametaditi gamyate | na cā ' 'gneyādīnāṃ samudāye yāgatvaṃ samavetaṃ, kiṃ tarhi | pratyekamāgneyādiṣu | tasmādyathaiveteṣu pratyekaṃ yajirevaṃ nāmadheyamapi | na ca samudāyotpattirekena kālena yuktā | āgneyādīnāmutpattikāle parasparānapekṣatvena samudāyatvānupajananāt | tataḥ kālavaśenāpi pratyekaṃ nāmadheyamiti śakyaṃ vaktum | yadi ca samudāyinairapekṣyeṇa samudāyayorete nāmanī syātāṃ tataḥ prayogavākyenāpi samudāyau phale vidhīyeyātāṃ, tato 'vayavānāmasādhanatvātsamudāyādekamapūrvam | ataśca pratyekāpūrvāṇāmabhāvātkarmabhedavaiyarthyaprasaṅgaḥ | sarvadharmāṇāṃ caikāpūrvanibandhanatvātsaṃkīrṇavṛttitvaṃ syāt | na ca pratyekamitikartavyatayā ' 'gneyādayaḥ saṃbadhyeran | tataśca tadgatatantrāvṛttiprayogādivicārāsaṃbaddhatvaṃ bhavet | na ca pratyekavikāre sauryādau samastetikartavyatātideśaḥ syātsahasrādiśabdavaccāvayavavṛttyabhāvādekapuroḍāśā paurṇamāsī, sāṃnāyyarahitā 'māvāsyetyevamādivyavahārocchedaprasaṅgaḥ | saṃghātasyācoditatvātsaṃghātasya guṇatvādityevamādiṣu spaṣṭamevaṃprakārāṇāṃ samudāyivacanatvamabhyupagatam | itarathā hi sa eva śabdābhihitatvāccodyeta phalasaṃbandhācca pradhānaṃ bhavet | tasmādupasarjanībhūtasamudāyāḥ samudāyina evābhidhīyante | teṣāṃ tu bahutvād bahuvacanaprasaṅgena lakṣaṇayaikavacanayoga ityabhipretya <hi rend="bold">samudāyaśabdatayā 'vakalpiṣyata ityāha | tathā ca bhavati hi bahūnāmekavacanāntaḥ samudāyāpekṣa</hi> iti—apekṣāmātrameva samudāyasya bravīti nābhidheyatvam | yūthavanaśabdāvapi yadā samudāyopasarjanasamudāyivacanau tadā sākalyena dṛṣṭāntau, yadā tu samudāyameva brūtastadā tannimittaikavacanalābhamātreṇa dṛṣṭāntatvam | <pb n="481"/>etena darśapūrṇamāsaśabdāvetatparyāyau vyākhyātau | tasmādasti samudāyadvitvāpekṣānimittaikatvadvayapratyayasiddhiḥ samudāyānuvādaprayojanam | yathā vakṣyati <note type="reference"><ref cRef="MīSū:4.4.11.38">( a. 4 pā. 4 a. 11 sū. 34 )</ref></note>‘pṛthaktvenābhidhānayorniveśa’ ityatra | taddvitvānusāriṇau hi darśapūrṇamāsaśabdau tadviṣayau bhavataḥ | asti ca paurṇamāsīpūrṇamāsaśabdayorbahu sārūpyaṃ, tatsāhacaryācca darśaśabdasyāmāvāsyāviṣayatvaṃ, viparyayahetutvena vā laghīyasyeva pratipattiryathā kāṇa iti cakṣuṣmān | tathā ca vakṣyati śakyate ca candramaso 'darśanāddarśa iti vaktum | tathā 'nvārambhaṇīyāvākyaśeṣe 'māvāsyādarśaśabdau samānādhikaraṇau darśayiṣyati, tena samudāyadvayopalakṣitānāṃ phalavattvāditareṣāmaṅgatvam | nanu caivaṃ satyanenaiva gatatvāccaturthe 'dhikaraṇaṃ nā ' 'rabdhavyam | naiṣa doṣaḥ | sthite hyetasminprakṛtayajatimātragrahaṇāttatra pūrvaḥ pakṣaḥ, siddhāntastvetadadhikaraṇaprasādādbhaviṣyati’ itarathā tasya pūrvapakṣa eva syāditi prayojanatvenābhidhānam | idamaparaṃ samudāyānuvādaprayojanaṃ paurṇamāsyāṃ ‘paurṇamāsyā yajeta’ ‘amāvāsyāyāmamāvāsyayā yajeta’ iti kālasaṃyogaḥ | tatraitatsyāt | etadapi vākyamanarthakamutpattivākyādeva kālasaṃyogasiddheriti | ucyate |</p>
		<lg>
		  <l>anyathaiva hyayaṃ kālaḥ karaṇāṃśena yujyate |</l>
		  <l>anyathotpattivākyastho nirapekṣaiḥ parasparam ||</l>
		</lg>
		<p>utpattivākye hyanyoṃnyanirapekṣāṇāmāgneyādīnāṃ niraṅgānāṃ ca kālasaṃyogastadrūpatvenopādānāt | ayaṃ punastṛtīyāsaṃyogātkaraṇabhūtānām | teṣāṃ ca karaṇatvaṃ prayogavākyāditaraterayuktānāmaṅgasahitānāṃ cāvagatamiti tādṛśānāṃ tadanupādeyaṃ, kālaṃ pratyupādīyamānatvāt | samastarūpavivakṣāvaśena sāṅgastrikaḥ parasparasahitaścaikapaurṇamāsyā yukta ekayā cāmāvāsyayeti | yasmin kṣaṇa eko yāga ārabhya kriyamāṇaḥ samāptimanubhavati tasminnevetarāvityavadhāraṇātrikasya trikasya tantreṇa prayogaḥ siddho bhavati | autpattikakālānurodhe tu bhedenāṅgaviyuktānāṃ ca prayogaḥ syādityasti viśeṣaḥ | nanu caivaṃ sati samudāyadvayasyetaretarayuktasya karaṇatvānnā<note><p>nañ dvayaṃ samudāyadvayasāhityavivakṣādāṛdhyadyotakaṃ vijñeyam |</p></note>ṅgasāhityavanna parasparatadvivakṣā 'pīti yathaivāṅgānāṃ tatkālavijñānamevaṃ paurṇamāsyā 'māvāsyā ' 'kṣiptā, amāvāsyayā ca paurṇamāsītyubhayorubhayatra prasaṅgaḥ, na votpattivākyaśiṣṭakālavirodhastatrāpyanuṣṭhānāt | na hi yaḥ paurṇamāsyāmamāvāsyāṃ karoti tenāmāvāsyāyāmamāvāsyā na kṛtā bhavati, tathā paurṇamāsī | na cotpattivākyena kālāntaraṃ niṣiddhaṃ, svakālapratipādanamātropakṣayāt | atrocyate—</p>
		<lg>
		  <pb n="482"/>
		  <l>kālo yasya na vijñātaḥ svarūpaṃ ca na naśyati |</l>
		  <l>tasya kālaḥ paropādhirucyamāno na duṣyati ||</l>
		</lg>
		<p>amāvāsya hyutpattikālanirākāṅkṣā paurṇamāsīsāhityalabhyaṃ paurṇamāsīkālaṃ na pratīcchatyevaṃ paurṇamāsyamāvāsyākālamityetayoḥ samudāyayoḥ kālāntarakaraṇe satyautpattikarūpavisaṃvādādadarśatvamapūrṇamāsatvaṃ ca syāt | aṅgānāṃ tvanirjñātakālatvena sākāṅkṣatvādutpattivisaṃvādābhāvāccāviruddhaḥ sāhityāpekṣalabhyaḥ kālaḥ | āha—</p>
		<lg>
		  <l>aṅgānāṃ mukhyakālatvādvākyādasmādvinā 'pyayam |</l>
		  <l>kālo 'styeveti naitasya vacaso 'tra nimittatā ||</l>
		</lg>
		<p>ucyate—</p>
		<lg>
		  <l>mukhyakālatvamaṅgānāṃ na sthitaṃ māntravarṇikam |</l>
		  <l>idameva hi tadvākyaṃ yadbalenaitaducyate ||</l>
		</lg>
		<p>nanu dūrasthānyupakartuṃ na śaknuvanti | saṃnikṛṣṭasthairupakartavyamityetadvā kutaḥ | sarvatra vacanānusāreṇopakārānupakārāṃśau vijñāyete | tatra saṃnikarṣavacanābhāve viprakṛṣṭaṃ nopakarotīti na kiṃcitpramāṇam | nanu cānyenaiva vākyenaiṣa tantraprayogaḥ sidhyati, ‘ya iṣṭyā paśunā somena’ ityādīnāṃ tatrāpi karaṇavibhaktinirdeśādiṣṭeḥ svasamudāyisvāṅgasahitāyāḥ kālaṃ pratyupādānādīdṛśī vivakṣā labhyate | satyaṃ labhyate natviṣṭaḥ prayogaḥ sidhyati | tathā hi—</p>
		<lg>
		  <l>iṣṭiśabdaḥ samastaṃ vā pratyekaṃ vā 'valambate |</l>
		  <l>na tāvattrikamityekamanyādṛk ceṣṭitaṃ bhavet ||</l>
		</lg>
		<p>na tāvattrikasyeṣṭiśabdena grahaṇamityavadhāryate | tatra pratyekaṃ yāgatveneṣṭiśabdapravṛtterekaikasyāmamāvāsyāyāṃ paurṇamāsyāṃ vā prayoga iti na samyakprayogasiddhiḥ | atha samastānāmāgneyādīnāṃ kathaṃcidrụ̄dheḥ ‘pravṛttatvādiṣṭeḥ some pravṛttiḥ’<note type="reference"><ref cRef="MīSū:8.1.2.3">( a. 8 pā. 1 a. 2 sū. 3 )</ref></note> itivad grahaṇam | evamapi prayogavacanaikatvātsamudāyadvayasyāpi paurṇamāsyāmamāvāsyāyāṃ vā 'nuṣṭhānaṃ syāt | tatra sa evotpattiśiṣṭakālavirodhaḥ | tadanurodhena vyavasthitavikalpāśrayaṇamiti cet | evamapi yathotpattyanurodhātpratyekānuṣṭhānaprasaṅgaḥ | tathā 'ṅgānāṃ bhedena paurṇamāsyamāvāsye pratyupādānābhāvādyatra kva canaikatra pradeśe 'nuṣṭhānaṃ syāt | tasmānnaitadvākyaṃ tābhyāṃ tulyārthamiti prakṛtāvakiṃcitkaratvādvikṛtīreva sadyaskālatāyai gacchati | nanvanena tantraprayogaḥ sidhyet "same darśapūrṇamāsābhyāṃ yajeta" iti deśasyānupādeyatvātsāhityavivakṣopapatteḥ | tatrocyate |</p>
		<lg>
		  <pb n="483"/>
		  <l>samasya kevalā caiva tantratā pratipādyate |</l>
		  <l>tena sarbairasāveko grāhyo na bahavaḥ samāḥ ||</l>
		</lg>
		<p>bhedenāpi hi prayujyamānānāmananyadeśagamanamātreṇa deśatantratvasiddhiḥ | athetaretarayogavaśādyadaivaikaḥ samena yāgo yujyate tadaivetaro 'pīti tantratvamucyate | tathā sati ṣaṇṇāmapi yugapadupādānāttathaiva prayogaprasakteḥ sa eva virodhaḥ | yadi punarutpattivākyānurodhena pravartate tataḥ pratyekaṃ kālasaṃyuktānāṃ samaṃ prati sāhityaṃ saṃpādanīyamiti ṣaṭsveva paurṇamāsyamāvāsyāsu prayogaḥ samāpyeta | aṅgāni ca tāvataḥ kālādanutkṛṣyamāṇāni prayoktavyānīti yatra kva canāntarāle kriyeran | atha vā pratipradhānāvṛtternyāyyatvādekaikaṃ pradhānaṃ sāṅgamapavṛjyeta | atha tu yāvatotpattikālo virudhyate tāvanmātraṃ parihāya yaugapadyena samasaṃbandhaḥ kartavya ityavadhāryeta tata ekasyāmeva paurṇamāsyāmamāvāsyāyāṃ vā trikayoḥ prayujyamānayoryasya kasyacitsamīpe 'ṅgāni prayujyeran | atha vā tadardhamāsāntarāle yatra kvacanāhani | sarvo hyasau pradhānakālaḥ, pradhānakālābahirbhāvaśca saṃbhāvayitavyo nātyantasāmīpyamaśakyatvāttasmānnaitenāpyabhipretaprayogasiddhiḥ | anenaiva phalavākyamapi pratyuktaṃ, phalasyāpi deśavadevānupādeyatvātsarvānitaretarayuktānsāṅgānprati tantratve siddhe na prayogatantratvasiddhiḥ | viprakṛṣṭakālaireva hyekaṃ phalaṃ sādhyate | athocyeta phalaṃ bhavadbhāvayedetairitthamiti sāṅgāni pradhānāni yugapatphalabhavanakāle 'nuṣṭhātavyāni śrūyante | tataśca na viprakṛṣṭānīti | tatrāpi samudāyadvayasya yugapatprayogāpattirdoṣaḥ | utpattivākyānurodhena vā pūrvavadeva pratyekaṃ prayogādiyojanā | na ca phalabhavanakālo 'smatpratyakṣaḥ, so 'pi hi pradhānetikartavyatākālenaiva paricchidyate | tataścotpattikālālocanena yāvantaṃ prayogakālamaṅgapradhānāni vyāpnuvanti tāvāneva phalabhavanakālastādṛgeva tadviṣayaṃ yaugapadyamiti sarvathā ṣaṭsu paurṇamāsyamāvāsyāsu dvayorvā sāṅgānāṃ cāpavargaḥ | ekasamudāyasamīpe vā 'ṅgaprayogo 'rdhamāsāntarāle vā yatra kvaciditi prasaṅgānnaitadvākyalabhyastrikasya trikasya sāṅgasya svakāle prayogo vākyāntarātsidhyatīti | tasmādarthavān “paurṇamāsyāṃ paurṇamāsyā yajeta” iti kālavidhiḥ | nanvevaṃ satyutpattau kālayogo 'narthakaḥ | kathamanarthakaḥ | paśya—</p>
		<lg>
		  <l>yadyutpattau na vidyeta yāgānāṃ kālasaṃgatiḥ |</l>
		  <l>samudāyānuvādatvaṃ nirnimittaṃ na labhyate ||</l>
		</lg>
		<p>paurṇamāsyamāvāsyāśabdau svābhidheyakālayuktayāgānuvādāviṣyete | tadabhāve tu <pb n="484"/>naiva jñāyeta kā paurṇamāsī kā 'māvāsyeti | tadajñānādalabdhārthadarśapūrṇamāsapadāviśeṣitaprakṛtayāgamātragrahaṇāt sarvāṇi samapradhānānītyetadeva syāt | tasmādavaśyaṃ bhavitavyaṃ prathamaṃ kālasaṃyogena | ata eva vopāṃśuyājasyānutpattivākyamapi satpaurṇamāsīsaṃyuktamudāhṛtam || 3 ||</p>
	      </div><!-- sūtra !-->
	      <div type="sūtra" n="4">
		<p>yadi caite karmāntare syātāṃ tata ādhārādīni samapradhānāni syuḥ | tataśca <note type="reference"><ref cRef="MīSū:8.1.2">( a. 8 pā. 1 sū. 2. )</ref></note>“karmaṇastvapravṛttitvātphalaniyamakartṛsamudāyasyānanvayastadbandhanatvāt” ityanena nyāyenā ' 'gneyādivatprayājādīnāṃ karaṇāṃśopanipātādvihitakaraṇayā vikṛtibhāvanayā kathaṃbhāvākāṅkṣiṇyā tatpūraṇāsamarthānāmagrahaṇātprāptaprayājānuvādena kṛṣṇalavidhānaṃ nopapadyeta | tasmādāgneyaguṇatvaṃ prayājādeḥ kathaṃ syāditi samudāyānuvādau || 4 ||</p>
	      </div><!-- sūtra !-->
	      <div type="sūtra" n="5">
		<p>paurṇamāsīmityekatvaṃ prātipadikārthagatameva bhaviṣyati na tallakṣitasamudāyagatam | pratyakṣaśrutaśca yajirdravyadevatāsaṃbandhātkleśenānumātavyo na bhaviṣyati | so 'pi vā 'nekastadapūrvamapyanekaṃ, samudāyānuvādatvācca vidhitvaṃ guṇavattaram | prayājādidarśanamapi <note type="reference"><ref cRef="MīSū:7.4.1.5">( a. 7 pā. 4 a. 1 sū. 5 )</ref></note>“yatra nityānuvādavacanāni syuḥ” ityevaṃ viśiṣṭavidhānena vā prakṛtisthaprayājaguṇavidhinā vā supariharaṃ manyamāna etāveva karmavidhī, śeṣā guṇavidhaya ityarūpatāparihāramāha—aṣṭākapālādivākyeṣu paurṇamāsyamāvāsyāśabdayoḥ karmavacanatvādvākyasiddhameva rūpavattvamiti || 5 ||</p>
	      </div><!-- sūtra !-->
	      <div type="sūtra" n="6">
		<p><pb n="485"/>naite 'ṣṭākapālādayo guṇavidhayaḥ | kutaḥ |</p>
		<lg>
		  <l>prāpte karmaṇi nāneko vidhātuṃ śakyate guṇaḥ |</l>
		  <l>aprāpte tu vidhīyante bahavo 'pyekathatnataḥ ||</l>
		</lg>
		<p>karmotpattivākye hi pratyayo bhāvanāmaprāptatvādvidhātumupakramate | sā ca yāvaddhātvarthakārakairna paripūryate tāvadanuṣṭhātumayogyeti na vidhitvaparyavasānaṃ, tatra bhāvanātmāṃśabhūtāvagatakārakasāmānyānyathānupapattyākṣiptaviśeṣopalipsāyāṃ svavākyoccāritakārakavibhaktyantapadapratītairviśeṣairbhāvanāmātrākāṅkṣibhirvākyādeva viśeṣyate | pratipadaṃ ca yāvatkiṃciddravyāśritaṃ jātiliṅgasaṃkhyādi tatsarvamekapadopādānalakṣaṇaśrutipratilabdhaviśeṣaṇaviśeṣyabhāvamapratipannaparasparaśeṣaśeṣitvaṃ vibhaktiśrutyaiva kārakātmanā bhāvanārthatvaṃ pratipadyate | evaṃ yāvanti padāni saṃnikarṣaviprakarṣasthāni tāni sarvāṇyanuṣaṅgādhikaraṇoktena<note type="reference"><ref cRef="MīSū:2.1.adhi.13">( a. 2 pā. 1 a. 16 )</ref></note> mārgeṇānādṛtya saṃnikarṣaviprakarṣau yugapatsaṃnipatanti | tataḥ sarvaviśeṣaṇaviśiṣṭāmanuṣṭhānayogyāṃ bhāvanāmāsādya vidhiḥ samāpyate | sa caikenaiva prayatnena tāṃ viśiṣṭāṃ vidadhātīti nānekaśaktikalpanāpattidoṣaḥ | tathā hi—</p>
		<lg>
		  <l>śrautavyāpāranānātve śabdānāmatigauravam |</l>
		  <l>ekoktyavasitānāṃ tu nārthākṣepo virudhyate ||</l>
		</lg>
		<p>viśiṣṭāyāṃ bhāvanāyāmādhāya śrautaṃ vidhitvaṃ yadyanyatrāpi śrutyaiva punarvyāpriyeta tataḥ punaruccāraṇadoṣamavaidikatvāpattyā labheta | ayaṃ punaḥ sakṛdvidhāya nivṛttavyāpāraḥ svārthānyathānupapattyā sarvaviśeṣaṇeṣu pratyekaniṣṭhāni vidhyantarāṇyāvirbhāvayan samāmnāyāvagataikarūpāparityāgenaivāsakṛduccāraṇaphale vartate |</p>
		<lg>
		  <l>viśeṣaṇavidhiścāyaṃ paścādyadyapi gamyate |</l>
		  <l>tathā 'pi tvākṛtinyāyāttataḥ prāgeva jāyate ||</l>
		</lg>
		<p>viśiṣṭanimittatvādarthāpattiḥ paścādbhavantī yadyapi viśeṣaṇavidhīnuttarakālamavagamayati tathā 'pi tvākṛtyadhikaraṇanyāyena<note><ref cRef="MīSū:1.3.adhi.1">( a. 1 pā. 3 a. 9 )</ref></note> viśeṣaṇānyanupādāya viśiṣṭavyāpārāsaṃbhavānnūnaṃ pūrvataraṃ viśeṣaṇavidhayo niṣpannāḥ | yatastadadhīnasiddhirviśiṣṭapratyayo dṛśyata iti | tena bahava evaite vidhaya iti pratyakṣārthāpattilabdhā yugapatkrameṇa vā vyāpriyanta ityanekavidhyantaraprasavasamarthaikaviśiṣṭavidhiprasādenānekaguṇavidhānamapūrvabhāvanāvidhipakṣe sulabhaṃ netaratra | katham |</p> 
		<lg>
		  <pb n="486"/>
		  <l>pradhānaṃ nīyamānaṃ hi tatrāṅgānyapakarṣati |</l>
		  <l>aṅgamākṛṣyamāṇaṃ tu nāṅgāntaramasaṃgateḥ ||</l>
		</lg>
		<p>yadā hi bhāvanā 'nyataḥ prāptā bhavati tadā tasyāḥ piṣṭapeṣaṇavatpratihataśaktirvidhāyakastāmavidadhāno na tatsaṃgatārthānekavidhivyāpāraprasavahetutvaṃ pratipadyate | viśiṣṭavidhāne hyarthāpattyā vidhyantarāṇi kalpyante | na cātra tatsaṃbhavatītyanupayuktaśrautavyāpārāvastha eva pratyayaḥ <note type="reference"><ref cRef="MīSū:3.1.9.18">( a. 3 pā. 1 a. 9 sū. 18 )</ref></note>“ānarthakyāttadaṅgeṣu” ityanena nyāyena bhāvanāto 'vatīrya tatsaṃbaddhāni kārakāṇyupasarpati | tatra yāvantyekapadopāttaikakārakaviśeṣaṇāni jātiliṅgadravyasaṃkhyādīni tāni viśiṣṭabhāvanāvidhinyāyenaiva tatkārakākṣepātsarvāṇi vidhīyanta iti prāptāyāmapi bhāvanāyāmanekārthavidhyupapattiḥ | yadā tvanekapadopāttānekakārakopanipāto bhavati tadā kārakāṇāṃ parasparasaṃbandhābhāvāttattatpadeṣvapyasaṃbadhyamāneṣu yadyekatra vidhirgacchati tadā netaratra gato bhavati, evamitaragamane 'pyanyagamanānupapattirasaṃbandhāt | evaṃ ca na bhāvanāvadekena vihitenetaradarthādākṣeptuṃ śakyate | tatrārthalabhyavidhyantaraprasūtāvasatyāmekānmakaḥ śrauto vidhirekatropakṣīyamāṇo yadyapyanyatrāpyastīti kalpyate tannāsakṛduccāraṇādṛte sidhyatīti pauruṣeyo 'nekoccāraṇaprasaṅgastaddarśayati—codite hi—prāpte karmaṇi, tadarthatvātguṇārthatvāt, tasya tasya—guṇasya, vidheye punaḥ punarupadiśyeta—uccāryeta, pratyaya ityarthaḥ | <hi rend="bold">parasparasaṃbandhe cāsatīti</hi> bhāṣyamarthāpattimūlocchedapradarśanārtham | loke 'pi ca yatpradhānaṃ rājaprabhṛti kvacinnīyate tadātmanā 'vinābhūtānyamātyādīnyaṅgānyapyaśeṣāṇyākṣipati | yadā tu kaścidbhṛtyānāṃ kvacidnacchati tadā tadasaṃbandhīni bhṛtyāntarāṇi padamapi na calanti, tatrāvaśyaṃ prayatnāntaramāstheyaṃ, na ca tadekavyāpārasādhyamityaśakyaṃ sakṛcchrutāvupādātumiti | etamevārthaṃ prapañcayati, yadi hi paurṇamāsyuddeśenāṣṭākapālo vidhīyate tadā tatsvarūpotpattirapi tāvadanuktā satī kleśena labdhā kimuta padārthāntaravidhānaṃ, tadāha— <hi rend="bold">bhavatisaṃbandhābhāvānnānena saṃbadhyate | athā ' 'gneyaḥ paurṇamāsyā</hi>mityatrāpi svarūpo<pb n="487" break="no"/>tpattikleṃśaḥ pūrvokta eva draṣṭavya iti tamapradarśyaivāṣṭākapālasaṃbandhābhāvaḥ pradarśitaḥ | evaṃ paurṇamāsīviśiṣṭānyatarānuvāde 'pyanūdyamānasyotpattiḥ paurṇamāsīsaṃbandho vidhīyamānasyāpyutpattiritaretarasaṃbandhaścetyatigauravam | paurṇamāsīpadatantratve 'pyubhayorutpattiḥ kartavyā parasparaṃ saṃbandhaśceti doṣau | na cāruṇaikahāyanīvatparasparaniyamasiddhirviśiṣṭavidhānadoṣāt | ato 'ṣṭākapālānanuraktayā paurṇamāsyā ' 'gneyaḥ saṃbandhate tadananuraktayā vā 'ṣṭākapāla ityasaṃbandhaḥ | etatparihārārthaṃ parasparasaṃbandhaṃ dravyadevatayoḥ prathamameva kurvan ubhayasvarūpotpattiranyatarasya cānyataratra vidhānamiti yugapadvidhīyamānaparasparasaṃbandhakleśamanubhūya punaḥ paurṇamāsīsaṃbandhakleśaḥ | tatparihārārthamanyataḥ siddhaṃ devatāsaṃbandhamanūdya kevalakarmasaṃbandhaṃ darśayati—atha <hi rend="bold">kena cidagnaye saṃkalpita</hi> iti | tatra saṃkalpitaśabdavaśena kecidāhuḥ kenacidanuṣṭhātrā saṃkalpita iti | na tvetadyuktamiva | anyenārdhakarmaṇi tadīyasya haviṣo haraṇamiti | tasmāddhi ṇijantaḥ saṃkalpitaśabdaḥ kenacidvākyena<note><p>āgneyamaṣṭākapālaṃ nirvapedrukvāma ityanena vākyenetyarthaḥ |</p></note> rukvāmādiyuktena vihita ityarthaḥ | tatrā ' 'hāṣṭakapālasaṃbandhasiddhyarthamāgneyaśabde 'nūdyamāne paurṇamāsīgatasya kā devateti na jñāyate, yugapadupalakṣaṇavidhikalpane vākyabheda iti | anenaiva mārgeṇā ' 'kṛtyadhikaraṇa<note type="reference"><ref cRef="MīSū:1.3.adhi.1">( a. 1 pā. 3 a. 9 )</ref></note>mukhapradarśitairvacanavyaktiprakārairvākyabhedānantyaṃ prapañcayitavyam | tenāvaśyavidhātavyo 'tra dravyadevatāsaṃbandhaḥ | na ca sa pūrvaprāpte karmaṇi saṃbhavatīti <note type="reference"><ref cRef="MīSū:2.2.9.23">( a. 2 pā. 2 a. 9 sū. 23 )</ref></note>‘guṇaścāpūrvasaṃyoga’ iti karmāntaratvam | karmāntaratve ca sati tadavasthaṃ <pb n="488" break="no"/>rūpāvacanamityanuvādatā | ataśca balādekavacanalakṣaṇādyāśrayaṇīyam | kiṃ ca |</p>
		<lg>
		  <l>na vā 'nanyakriyāyoge vākyametatsamāpyate |</l>
		  <l>na ca svārthāsamāptatvādvākyāntaramapekṣate ||</l>
		</lg>
		<p>aṣṭākapālo bhavatīti nāyaṃ puruṣavyāpāraḥ | na ca puroḍāśavyāpāramātraṃ vidhātuṃ śakyam | abhāvanāviśeṣātmakatvāt | tatrāvaśyakalpanīye puruṣavyāpāraviśeṣe yāgakalpanā ' 'patati, tatra yadyapi pratyakṣe labhyamāne na yuktamānumānikakalpanaṃ tathā 'pyatrāparipūrṇe vākye vākyāntarānapekṣiṇi paurṇamāsyamāvāsyāvākyastho yajirasaṃnihita eveti nānumānaṃ pratibadhnāti | anumite ca sati “ya evaṃ vidvān” ityanuvādasarūpatvādanuvāda eva vijñāyate | kriyāsāmānādhikaraṇyācca yadāgneyo 'ṣṭākapāla ityāderyacchabdādvilakṣaṇaḥ kartṛsamānādhikaraṇo 'yaṃ ‘ya evaṃ vidvān’ ityupabadhyamāno vidhisāmarthyaṃ nirundhyāt | tathā coktam—</p>
		<lg>
		  <l>kriyāpadaikayogitve yacchabdo na rujedvidhim |</l>
		  <l>kartṛyuktaḥ sa evānyaprāpitārthānuvādakṛt || 6 ||</l>
		</lg>
	      </div><!-- sūtra !-->
	      <div type="sūtra" n="7">
		<lg>
		  <l>ekeṣṭiryadyamāvāsyā sānāyyauṣadhayostataḥ |</l>
		  <l>vikalpe sati saṃbhārapaurvāparyaṃ kuto bhavet ||</l>
		</lg>
		<p>karmabhede hi bhinnaviṣayatvātsāṃnāyyapuroḍāśasamuccaye sati saṃbhriyanta iti samastasaṃbharaṇaṃ prathamottarābhidhānaṃ cāvakalpate nānyathā, prathamapakṣe ca caturthamapyaparamastītyuttarāṇīti syānnottare iti || 7 ||</p>
	      </div><!-- sūtra !-->
	      <div type="sūtra" n="8">
		<p><pb n="489"/>karmāntatpakṣe 'bhyadhikatvādnuṇavidhipakṣe nyūnatvātrayodaśacaturdaśatvānuvādavirodhaḥ | kutaḥ |</p>
		<lg>
		  <l>paurṇamāsyāṃ yadā tisro dve darśaviṣaye yadā |</l>
		  <l>pradhānāhutayaḥ santi tadā saṃkhyopapadyate ||</l>
		</lg>
		<p>tasmātsamudāyānuvādāviti siddham | āha ca—</p>
		<lg>
		  <l>arūpatvādvidheyasya prakṛte śabdaśaktitaḥ ||</l>
		  <l>tatraiva rūpalābhācca samudāyānuvādatā || 8 ||</l>
		</lg>
	      </div><!-- sūtra !-->
	      <trailer>iti paurṇamāsyadhikaraṇam || 3 ||</trailer>
	    </div><!-- adhikaraṇa !-->
	    <div type="adhikaraṇa" n="4">
	      <head type="toc">pāṃśuyājādhikaraṇam</head>
	      <div type="sūtra" n="9">
		<p>idānīmadhikaraṇatrayeṇa samudāyānuvādāpavādaḥ kriyate | tatra ‘upāṃśuyājamantarā yajati’ iti tāvatsakalaḥ prāgukto nyāyo 'sti | kutaḥ |</p>
		<lg>
		  <l>yāgānviṣṇvādisaṃyuktairvihitānrūpavattayā |</l>
		  <l>arūpamantarāyuktamagatyaivāvalambate ||</l>
		</lg>
		<p>teṣu tāvattavyapratyayenaikāntiko vidhiḥ | tatra yadīdaṃ yāgāntaraṃ kalpyate tataḥ prāptaṃ rūpājñānamadṛṣṭāntarakalpanaṃ ca | kiṃ ca |</p>
		<lg>
		  <pb n="490"/>
		  <l>ajāmikaraṇaṃ caiṣu pratyekamavagamyate |</l>
		  <l>jāmidoṣeṇa copāṃśuyājopanyasanaṃ kṛtam ||</l>
		</lg>
		<p>yathopakramamupasaṃhārājjāmyupanyāsasyāṇāmitāyāścaikaviṣayatvādeta eva vidhayo gamyante | na hyantarālavākye tādṛgarthavādo vidhirvā spaṣṭo dṛśyate | samudāyānuvādaprayojanaṃ ca, kathaṃ nāma <note type="reference"><ref cRef="TaiSaṃ:2.5.2">tai. saṃ. ( 2-5-2 )</ref></note>“upāṃśu paurṇamāsyāṃ yajan” ityatraikīkṛtānāṃ kālasaṃbandhe sati sarveṣāṃ prādhānyaṃ syāt | <hi rend="bold">nanūpāṃśuguṇakamiti</hi>—kathaṃ dravyadevatāvyatiriktaṃ rūpatvenocyate | naiṣa doṣaḥ | sarvathā yena yāgāntarāddvyavacchinno yāgo nirūpyate tadeva rūpam | śakyate copāṃśutvenāyaṃ vyavacchinnarūpaḥ pratyetumiti | ata āha—<hi rend="bold">naivaṃjātīyakaḥ śabdaḥ śaknotīti</hi> | yadi hyavayavārthabhedena guṇavidhirayaṃ kalpyeta tato yājaśabdasya ghañantatvādakṛtakutvasyāsādhutvaṃ syāt | avyutpannanāmadheyatve tu naiṣa prasaṅgaḥ | <hi rend="bold">nanvevaṃ satīti</hi>—nāmadheyatve 'pyavaśyaṃ <note type="reference"><ref cRef="MīSū:1.4.3.4">( a. 1 pā. 4 a. 3 sū. 4 )</ref></note>‘tatprakhyaṃ cānyaśāstram’ ityevaṃ ‘viṣṇurupāṃśu yaṣṭavyaḥ’ ityādibhirvihitaṃ tadguṇayogamāśritya prasiddhiravāptavyā tataśca tulyo doṣa iti | tatpariharati <hi rend="bold">mā bhūdupāṃśuyājaśabdo yajatiśabdo bhaviṣyatīti</hi> | vidhau hyatyantamāñjasyena kāryaṃ nāmadheye tu yajiprāptānuvādarūpeṇa pravartamāne kiṃcitsārūpyānugame 'pyavirodhaḥ || 9 ||</p>
	      </div><!-- sūtra !-->
	      <div type="sūtra" n="10">
		<p>karmacodanā ‘upāṃśuyājaṃ yajati’ iti na samudāyānuvādaḥ | kutaḥ |</p>
		<lg>
		  <l>prakṛtānāmasadbhāvādgamyate nānuvādatā |</l>
		  <l>yāgo viṣṇvādisaṃyuktairma hi vākyaurvidhīyate ||</l>
		</lg>
		<p><pb n="491"/>yathā vaiśvānaravākye dvādaśakapālenopakramopasaṃhārābhyāmaṣṭatvādaya ekavākyatāmāpadyamānāḥ pṛthagvidhitvaṃ na pratipannāstathā 'trāpi ‘jāmi vā etaditi’ vidhyupakrame doṣasaṃkīrtanaṃ kasyacidvidhīyamānasyā ' 'kāṅkṣitaṃ tadapanayanadvāreṇa stutyarthamiti gamyate | jāmitā ca puroḍāśayorantarāle kasmiṃścidavidhīyamāne bhavatīti yadantarālakālasaṃyogena vidhāsyate tasyājāmikaratvaṃ praśaṃsetyavadhāraṇādupāṃśuyājamantaretyasya stutyarhatvena jñānādviṣṇvādiyukteṣu ca tadapekṣitājāmirūpastutisaṃkīrtanādanapekṣitaṃ vidhitvamanādṛtya stutyarthatā gṛhyate | na hi viṣṇvādisaṃyukteṣvantarālakālasaṃyogo 'sti yenopakramoktayā jāmitayā tadvidhistadgataṃ vā jāmitvaṃ stāvakatayā 'pekṣitaṃ saṃbadhyeta | antarālakālasaṃyuktasya punarvispaṣṭajāmyupakramavākyavidhānārhatvāttadvaśena cetareṣāṃ stāvakatvopayoge sati nānekādṛṣṭakalpanānubandhividhyabhyupagamo yuktaḥ | kiṃ ca |</p>
		<lg>
		  <l>viṣṇvādiyāgasaṃbandhe kṛte yāgo 'rthato bhavet |</l>
		  <l>upasarjanabhūtastu śraute caitanna yujyate ||</l>
		</lg>
		<p>karmotpannastavyapratyayo yāgopasarjanaviṣṇvādipradhānastatrārthānnikṛṣya yāgakartavyatā kalpanīyā, na cāsau yujyate, “antarā yajati” ityanena pratyakṣapradhānopadeśopapatteḥ | tatra yadyapi tāvadviṣṇvādiyuktāni pṛthagvākyāni bhaveyustathā 'pi tasminnevāntarālavihite yāge devatāṃ vidadhyurna karmāntarāṇi | na ca devatā 'pyevaṃvidhaiḥ samyagabhidhīyate | na hyete saṃpradānaṃ devatātvaṃ vā vadanti, kiṃ tarhi, karmopasarjanadravyavacanāstatra karmaśaktiṃ pradhānīkṛtya dvitīyātulyārthatā tāvallabdhavyā, na ca tāvatā devatātvaṃ sidhyati | tyāgārthatvāddhi yajateḥ paramārthatastyajyamānaṃ dravyameva karma bhavati | tatastenā ' 'pyamānā devatā paścātkarma saṃpadyate | tatra dvikarmalakṣaṇaprasaktau <note><p>‘prakramāttu niyamyeta’ iti ṣaṣṭhādhyāyadvitīyapādādhikaraṇasthabhāṣyoktenetyarthaḥ |</p></note>‘samāptiḥ śabdārthaḥ’ ityanena nyāyena pūrvaṃ tyajyamānakarmatirodhānena parapūjyamānakarmāvirbhāvādekakarmatvādhāraṇena saṃpradānatvaśaktimabhibhūyaiva nirdeśo bhavati “viṣṇuṃ yajati” “viṣṇuryaṣṭavya” iti, na tu tatra devatātvamabhidhīyate | kiṃ tarhi, karmatvānyathānupapattilakṣaṇayaiva gamyamānaṃ niścīyate | nanu ca yajaterdevatā<pb n="492" break="no"/>pūjātmakatvāttadīyakarmadevatāśabdau paryāyāveti na vaktavyaṃ lakṣaṇayā gamyata iti | naiṣa sākṣāddevatāpūjāvacanaḥ | kutaḥ |</p>
		<lg>
		  <l>stuterapi hi pūjātvājjñāyate yajivācyatā |</l>
		  <l>na vā 'tithivadetasyāḥ pūjyateti ca vakṣyate ||</l>
		</lg>
		<p>na hi devatāḥ stuvānastatpūjāvyāpṛto 'pi sankaścidyajata ityucyate | rūpāsamavāyitvācca nātithivaddevatā pūjyamānatāṃ pratipadyate | na ca yajistatpara iti navame vakṣyate | dānena vopādhyāyādiḥ pūjyamāno 'pi na karma saṃpadyamāno dṛṣṭaḥ | evaṃ tarhi tadvadeva nityaṃ devatāyāḥ saṃpradānatvenaiva nirdeśaḥ prasajyate | naitasyāstādṛśaṃ saṃpradānatvamapyasti, pratigrahītṛtvābhāvāt | api ca dṛśyate hi kvacitsaṃpradānanirdeśaḥ, “yo 'dābhyaṃ gṛhītvā somāya yajata” iti | sarvatheyaṃ devatā na vā 'nyaiḥ saṃpradānaistulyā, na ca karmabhirasādhāraṇairnaiva tvātmano kevalaṃ yajiviṣayaṃ karma saṃpradānaṃ vā bhavati | taccaitasyāḥ kriyāsādhanatvātsaptamakārakāsaṃbhavāccaivaṃ kalpyate | na hi devatāśabdavācyenā ' 'tmanā dhātvarthasaṃbandhitvaṃ pratipadyate | tena taduddeśatyāgāṃśena pratigrahītṛvyāpārādvinā 'pi kathaṃcitsākalpakalpanayā saṃpradānaṃ nirdiśyate | yadvoddeśagatamāpyamānatvaṃ tyāgāṃśe 'pyadhyasya sakalasya yajeḥ karmatvenocyate | tena yatra saṃpradānatvanirdeśastatraitaduktaṃ bhavati | parasvatvamivā ' 'pādayituṃ taduddeśena dravyaṃ tyajediti | yatrāpi karmanirdeśastatraiṣo 'rthaḥ, tyaktuṃ dravyaṃ devatāmuddiśediti | tathā ca kevaloddeśavyāpāreṣu tyaktṛtvarahiteṣu yajeti praiṣo bhavati | tadetadubhayamapi lākṣaṇikam | tatrāpi saṃpradānatvaṃ tyāgāṃśāvyabhicāritvādasamastātmaka<note><p>devatāyāḥ pratigrahītṛtvābhāvānna sāmastyena saṃpradānatvaṃ saṃbhavatītyarthaḥ |</p></note>tvāddūṣitamapi satpratyāsannataraṃ devatātvasya | karmatvaṃ tu kriyāntareṣvapi vyāpyamānatvasaṃbhavātsavyabhicāramiti viprakṛṣṭataraṃ devatātvasya | na hi taddevatātvavatsakalaṃ yaji prati karmetyavadhāryate | paramārthataḥ punardevatāśabdena taddhitaśabdena vā devatātvamabhidhīyate, na kārakavibhaktyā kayācit | tathā ca |</p>
		<lg>
		  <l>devatātaddhitotpāde na hi pāṇininā tathā |</l>
		  <l>idamagnaya ityevaṃ tena krītamivoditam ||</l>
		</lg>
		<p>ye hi vibhaktivācyā arthā bhavanti tadvibhaktisamarthebhya eva tebhyastaddhitavidhānaṃ dṛśyate | <note type="reference"><ref cRef="Aṣṭā:4.4.76">pā. sū. ( 4-4-76 )</ref></note>tadvahati, <note type="reference"><ref cRef="Aṣṭā:5.1.37">pā. sū. ( 5-1-37 )</ref></note> tena krītaṃ, <note type="reference"><ref cRef="Aṣṭā:5.1.5">pā. sū. ( 5-1-5 )</ref></note>tasmai hitaṃ, <note type="reference"><ref cRef="Aṣṭā:4.3.74">pā. sū. ( 4-3-74 )</ref></note>tata āgataḥ, <note type="reference"><ref cRef="Aṣṭā:4.1.92">pā. sū. ( 4-1-92 )</ref></note>tasyāpatyaṃ, <note type="reference"><ref cRef="Aṣṭā:4.3.53">pā. sū. ( 4-3-53 )</ref></note>tatra bhava iti | na tu devatāyāṃ tasyā idaṃ tāmanena yajatīti vā nirdeśo dṛśyate | kathaṃ tarhi, sā 'mya<note type="reference"><ref cRef="Aṣṭā:4.2.24">pā. sū. ( 4-224 )</ref></note> devatā iti |  <pb n="493"/>tasmānnūnamananyavācyo 'yamartha iti gamyate | tataśca sthitametanna ‘viṣṇurupāṃśu yaṣṭavya’ ityanena devatā 'pyabhidhīyata iti | tatra kleśena tāṃ kalpayitvā yajibhāvanā kalpanīyā | tataśca varamarthavādatvamevā ' 'śritam | antarā yajatīti tu yadyapyantarālasaṃbandhavidhiparatvānna svarūpavidhānārthamityāśaṅkyate tathā 'pyananyagatitvādviśiṣṭavidhānam | na hi yathetareṣāmarthavādatvenārthavattā tatheha kena citprakāreṇa | nanu ca samudāyīkaraṇenārthavattetyuktam | yathā naitenārthavattā tathā 'nyārthadarśanaṃ vyācakṣaṇā vakṣyāmaḥ | kiṃ ca<note><p>nanu ceti bhāṣyeṇa antarālavākye 'pyantarālavidhipratīteryāgavidhānāpratītāvāśaṅkitāyāṃ bāḍhamityādinā upāṃśutvāntarālasaṃbandhavidheyatvābhyupagamamātreṇa śaṅkāparihāramabhipretya bhāṣyasthaṃ saṃbandhaśabdaṃ ca lakṣaṇayā viśiṣṭaparamaṅgīkṛtya antarālādiviśiṣṭayāgāvidhāne vākyānarthakyāpatteḥ ‘natvantarālasaṃbandhasyānyatprayojanamasti’ ityuttarabhāṣyasūcitamananyagatikatvasya hetutvamurarīkṛtya parihāragranthāśayamupavarṇya asmiṃstu vyākhyāne ‘upāṃśutvādisaṃbandha’ ityasya ‘na tvantarālasaṃbadhasya’ ityanenānvayāpatteḥ ekaṃ hīdaṃ vākyamityārabhya viṣṇvādisaṃbandho 'nūdyata ityantasya ‘yadīme 'pi vidhīyeran’ iti pūrvabhāṣyeṇānvayāpatterdūrānvayadoṣamālocya nanviti bhāṣyeṇa viṣṇvādivākyavihitayāgeṣvantarālaguṇavidhānārthamantarālavākyamiti śaṅkite viṣṇvādivākyānāṃ karmāntaravidhāyakatve 'pyekasminnantarālavākye upāṃśutvasyā ' 'diśabdopāttāntarālasya ca prāptakarmānuvodana vidhānāśakteḥ karmavidhyavaśyaṃbhāvādityevaṃ bāḍhamityādi ‘vidhātumarhatītyantena bhāṣyeṇa parihṛte punarviṣṇvādivākyaprāptopāṃśutvānuvādoṃ 'ntarālavākye bhaviṣyati, kathaṃ guṇanyāya iti kathamityanena pṛṣṭe jāmi vetyārabhya saṃbandho 'nūdyata ityantena bhāṣyeṇa viṣṇvādivākyānāṃ vidhāyakatvasyaiva nirākaraṇātkathaṃ tadvākyaprāptopāṃśutvānuvāda iti parihāre 'bhihite karmāntarānupasthiterantarakālarūpānupādeyaguṇasattvācca anupādeyaguṇasahakṛtānupasthitirūpaprakaraṇāntaranyāyenāpyantarālavākye karmavidhirityevaṃ, prayojanamastyato vidhānādityanena bhāṣyeṇa kathyata ityevaṃ yathānyāsaṃ bhāṣyaṃ vyākhyātumābhate kiṃcetyādinā |</p></note> |</p>
		<lg>
		  <l>antarāle 'nupādeye karma tatra vidhīyate |</l>
		  <l>tādṛgviparivṛttiśca netyutpattirapīṣyate ||</l>
		</lg>
		<p>yādṛśī hyākhyātena svapradhānā pūrvāparībhūtā bhāvanā 'ntarālamanupādeyaṃ pratyupāttā na tādṛśī viṣṇuryaṣṭavya ityādibhirūpasthāpyata iti notpattividhikalpanābhaṅgaḥ | tatra satyapītareṣāṃ karmavidhitve karmāntaraṃ syānna prakṛtānuvāda iti matvā ' 'ha—<hi rend="bold">karmāntarasya vācakaḥ syāditi</hi> | devatāyāḥ punarupādeyatvātkarmoddeśena vidhiḥ saṃbhavatīti nānuvādabuddhirapaiti | karmavidhyamyupagame tu satyapi prakṛtasadbhāve tadrūpāṇāṃ prakṛtānāmabhāvādityabhiprāyaḥ | atha vā yadidamāgneyādibhyaḥ karmāntaraṃ codyate tasyopāṃśuyājaṃ yajatītyayaṃ <pb n="494"/>vācakaḥ syānnetareṣām | tasmādantarālānupādeyatvavaśenāsyaikāntike karmavidhitve satītarairarthavādaireva bhavitavyam | dhātvarthaṃ cānyatra vidadhatpratyayaḥ saṃnikṛṣṭavṛttirbhaviṣyati | <hi rend="bold">sa tu vidhīyata upāṃśutvādisaṃbandha</hi> iti—upāṃśuyājaśabdaṃ guṇavidhiṃ manyate | yattvavācakatvamasminpakṣe kutvaprasaṅgāditi | tatrocyate | tulyametattvatpakṣe | kutaḥ |</p>
		<lg>
		  <l>vācyavācakasaṃbandha iṣṭaḥśabdārthayoḥ purā |</l>
		  <l>paścādvidhyanuvādatve syātāṃ sādhāraṇāśraye ||</l>
		</lg>
		<p>vācyavācakatve 'vadhārite paścādvidhividheyatvamanūdyānuvādakatvaṃ vā kalpyate | tatrobhayorapi vācyavācakasaṃbandhaḥ sādhāraṇa iti tadgatau guṇadoṣāvapi sādhāraṇau | tena naiko<note><p>anyatarāvadhāraṇaṃ na bhavatītyarthaḥ |</p></note> bodho bhavati | syādetat | anuvādatvamavācakasyāpi kathaṃciddṛṣṭaṃ na vidhitvamiti | taducyate | mamāpi hi |</p>
		<lg>
		  <l>yajinā vihite yāge yāja ityanuvādabhāk |</l>
		  <l>vidhisaṃbandhyupāṃśutvaṃ na vaitadasamañjasam ||</l>
		</lg>
		<lg>
		  <l>na ca tatprakhyarūpeṇa nāmaitadupapadyate |</l>
		  <l>vihitaṃ na hyupāṃśutvaṃ śāstreṇānyena kenacit ||</l>
		</lg>
		<p>na tāvadviṣṇvādiyuktena vihitam, arthavādatvāt | na ‘upāṃśu paurṇamāsyām’ ityanena | kālavidhivyāpṛtenānekavidhyaśakteḥ | tasmādutpattisthenaiva vidhīyate | tathā ca sūtrakāro vakṣyati <hi rend="bold">guṇopabandhāt</hi> iti | jāmitvāpanayanaṃ ca sarvaprakāraṃ dravyataḥ svarato devatātaśca | jñāyata eva yathā viṣṇuryaṣṭavyaḥ <hi rend="bold">prajāpatiragnīṣomau veti</hi>—<pb n="495"/>yāge codite 'vaśyaṃbhāvinyāṃ devatāyāmaniyamaprasaktau kecidviṣṇvādayaḥ prādhānyaprasiddhyā vaicitryapradarśanārthaṃ saṃkīrttitāḥ | tena yadyapi paramārthena na yaṣṭavyāstathā 'pi stutiparatvādupādānaṃ guṇavādena kathaṃciducyate | <hi rend="bold">śākhāntare vidhānātprāptā</hi> iti anudāharaṇādasphuṭamevamabhidhāya na hi kiṃcidasādhyaṃ syāt | na ca tasminsati daśame ‘tadvacca devatāyā syāt’ ityādi vicārtha <note type="reference"><ref cRef="MīSū:10.8.16.53">( a. 10 pā. 8 a. 16 sū. 53 ) |</ref></note> ‘viṣṇurvā syāddhautrāmnānāt’ ityādinā māntravarṇikatvaṃ jaiminirāśrayiṣyati | yadyapyaprāptiriti cehāpi svayamevā ' 'śaṅkā darśitā | yadapyuktamupāṃśudharmatvātprāptau “tasmādyatkiṃcitprājāpatyam” iti tadapyayuktam | vacanavyaktiviparyāsāt | na hyevaṃ vacanaṃ yadupāṃśu tatprājāpatyamiti | kiṃ tarhi | yatprājāpatyaṃ tadupāṃśviti | tena nopāṃśutvena prājāpatyatā labhyā | <hi rend="bold">agnīṣomayostu vidhāyakamudāhriyata eveti</hi>—etadapi caturthītaddhitamantravarṇānātmakatvādavidhāyakam | yadi hi tāvagnīṣomāvabrūtāṃ tato 'smākaṃ kimiti hi vijānanto yajamānā na vayaṃ devatāyāṃ pravartitā iti kalpayeyuḥ | kālavidhiparatvācca na devatā 'pyanena śakyā vidhātuṃ, devatāparatve vā kālavidhiparityāgātpaurṇamāsīśabdenāpi nānūdyeteti pūrṇamāsaśabdenāgrahaṇādasati pradhānatve 'ṅgatvaprasaṅgaḥ | sūtrakāreṇa ca daśame 'māvāsyāyāmupāṃśuyājamanicchataitadeva paurṇamāsīkālavidhiparatvenopanyastam | atra samādhiḥ | māntravarṇiko devatāvidhiriti sthitam<note><p>viṣṇurvā syāddhautrāmnānāditi dāśamikopāntyādhikaraṇe sthitamityarthaḥ |</p></note> | upāṃśuyājakrame hi vaiṣṇavaprājāpatyāgnīṣomīyāni yājyāpuronuvākyāyugalānyāmnāyante | taiśca tulyārthatvādvikalpamānaiḥ vaikalpikya eva devatāḥ prāpyante | tadeva hautraṃ <pb n="496"/>śākhāntaramityāha | ādhvaryave 'pi tu kvacidastyeva yājyānuvākyāmnānaṃ hautrarūpeṇeti tadabhiprāyaṃ vā śākhāntaravacanam | upāṃśuṃdharmatvaṃ cāsyaiva dyotanārtham | anyā hi devatā 'trānīyamānā ' 'tmīyaṃ dharmamuccaiṣṭvaṃ jahyātparadharmamupāṃśutvaṃ prāpnuyāditi viruddham | viṣṇuprajāpatyostu pratyāsannadharmakatvādavirodhaḥ | tathā, <hi rend="bold">agnīṣomayostviti</hi>—vidhāyake devatāvidhyasaṃbhavādyathā saṃbhavagrahaṇena paurṇamāsīkālasya vidhāyake 'gnīṣomānuvādaḥ prāptimupodbalayati || 10 ||</p>
	      </div><!-- sūtra !-->
	      <div type="sūtra" n="11">
		<p>yasyāyaṃ guṇa upabaddho dṛśyate kālavidhipare vākye upāṃśu paurṇamāsyāṃ yajanniti | na tvetadeva guṇasyotpattivākyamayāgavidhipare satyanekārthavidhiprasaṅgāt | ata ‘upāṃśu yājamantarā’ ityanenaiva prāptasya saṃkīrtanamiti || 11 ||</p>
	      </div><!-- sūtra !-->
	      <div type="sūtra" n="12">
		<p>“hṛdayamupāṃśuyāja”<note><p>śiro vā etadyajñasya yadāgneyaḥ pādāvagnīṣomīya iti pūrvottaraśeṣau |</p></note> iti yajñapuruṣasya pradhānaprāyeṇāvayavena saṃstavātpradhānamityavagamyate | kathaṃ punarapradhānatvaṃ pūrvapakṣe prasajyate | ucyate |</p>
		<lg>
		  <l>trayāṇāṃ vaiṣṇavādīnāṃ samudāye 'vadhārite |</l>
		  <l>agnīṣomīya evaikaḥ paurṇamāsyāṃ vidhīyate ||</l>
		</lg>
		<p>tāvabrūtāmagnīṣomāviti yo 'gnīṣomadevatyaḥ sa evaikaḥ kālaviśeṣasaṃyuktaḥ pūrṇamāsagrahaṇena phale codyate | tatra vaiṣṇavaprājāpatyayorguṇabhāvātsakalopāṃśuyājaprādhānyavacanānupapattiḥ | nanu tavāpi vaikalpikadoṣatvāddevatāsu yadaivāgnīṣomīyadevatyastatadaiva prādhānyamiti nityavatpradhānatvasaṃkīrtanaṃ naiva ghaṭate | naiṣa doṣaḥ |</p>
		<lg>
		  <l>kāladevatayornātra saṃbandho 'yaṃ vidhīyate |</l>
		  <l>yattu tallakṣitaṃ karma tadanyatrāpi vidyate ||</l>
		</lg>
		<p>yadi hyagnīṣomayoreva paurṇamāsīsaṃbandhaḥ kriyate tato viṣṇuprajāpatipakṣe na syāt | ayaṃ punardevatopalakṣitasya yāgasya saṃbandhaḥ | sarvatra copalakṣaṇāpāye 'pyupalakṣyaṃ gṛhyate yathā vakṣyati, <note type="reference"><ref cRef="MīSū:10.8.69">( a. 10 pā. 8 sū. 69 ) |</ref></note>‘anapāyaśca kālasya lakṣaṇaṃ hi puroḍāśau’ iti | na vaika<pb n="497" break="no"/>syaiva karmaṇaḥ kadācitpradhānatvaṃ kadācidaṅgatvamityupapadyate | nānātve tvaviruddhaṃ syāt | na ca saṃbhavati tat | tasmādekakarmatvāya ‘upāṃśuyājamantarā yajati’ ityayameva vidhiḥ || 12 ||</p>
	      </div><!-- sūtra !-->
	      <trailer>iti pāṃśuyājādhikaraṇam || 4 ||</trailer>
	    </div><!-- adhikaraṇa !-->
	    <div type="adhikaraṇa" n="5">
	      <head type="toc">ādhārāgnihotrādhikaraṇam</head>
	      <div type="sūtra" n="13">
		<p>ūrdhvamāghārayati taṇḍulairjuhotītyādibhirevaṃbhūtā evā ' 'vārā homāśca vihitā viparivarttante | na hi ‘viṣṇurupāṃśu yaṣṭavya’ ityādivaddravyaprādhānyena yāgahomabhāvanayorabhibhavaḥ | kiṃ ca |</p>
		<lg>
		  <l>na caiṣāmekavākyatvaṃ na ca stutiparā śrutiḥ |</l>
		  <l>aikāntiko vidhistena guṇavatkarmagocaraḥ ||</l>
		</lg>
		<p>nopāṃśuyājavākyavadeṣāmekavākyatvabhiṣṭaṃ, na ca stutyarthatā, tenobhayapakṣe niścite vidhitve guṇamātraṃ vidhīyatāṃ tadyuktaṃ vā karmeti karmavidhānaṃ yuktam | kutaḥ |</p>
		<lg>
		  <l>vidhitvaṃ pratyayopāttaṃ na nāmapadamṛcchati |</l>
		  <l>tadvidhirbhāvanātaścetsaiva pūrva vidhīyatām ||</l>
		</lg>
		<p>na tāvaddadhyādiśabdaiḥ svayaṃ vidhitvamabhidhīyate | na ca pratyayopāttaṃ sadbhāvanādhātvarthavyatirekeṇa svatantrairdadhyādibhiḥ saṃbadhyate | na hi bhavati dadhnā yāditi<note><p>yādityetāvanmātrasya prayogānarhatvepi vidhyaryakasya liṅo yāsuḍāgamavidhānādvidhyabhivāyitvamabhyupetyoktam |</p></note> | kiṃ tarhi dadhnā kuryāditi saṃbadhyate | homaṃ vā 'nena kuryāditi | sasmādyatprasādena dadhyādeḥ karttavyatā tāveva bhāvanādhātvarthau na vidhīyete iti kuta etat | na hi tadvidhyanapekṣaṃ kathaṃ cidapi guṇavidhānaṃ śakyaṃ darśayituṃ, yadaiva hi darśayitumupakramyate tadaiva pūrvataraṃ bhāva<pb n="498" break="no"/>nādhātvarthavidhirbalādāpadyate | tasmāddhomadadhyādiviśiṣṭabhāvanaiva vidhīyate | tataśca tāsāṃ rūpavatīnāṃ <note><p>homāghārarūpaikajātīyānāmekapadepāttatvalakṣaṇaikadharmayogākhyena pracayena saṃpāditaḥ samudāya ityarthaḥ |</p></note>pracayaśiṣṭaḥ samudāyo 'stītyagnihotraṃ juhotīti tadanuvādo vijñāyate | nimittaphalacodanayośca ekatvopajanaḥ samudāyānuvāde prayojanam | evaṃ ca sati dadhyāderminnakarmaviṣayatvādanyāyyo vikalpo na prasajyate | tathordhvamāghārayatītyādiṣu yadyapi dravyadevataṃ na śrūyate tathā 'pyupāṃśutvanyāyena vyavacchedakāraṇatvādūrdhvatvādibhireva rūpavattāyāṃ kalpitāyāmāghāramāghārayatītyarūpaḥ san svārthe viniyoktumaśaknuvannanuvādo bhavati | tasyāpi prayojanaṃ ‘indraūrdhvo adhvara’ iti mantraviniyoge, <note><p>caturgṛhatiṃ vā etadabhūt iti pūrvaṃ śeṣaḥ |</p></note>‘tasyā ' 'ghāramāghārya’ iti ca dravyavidhāvekatvasiddhiḥ || 13 ||</p>
	      </div><!-- sūtra !-->
	      <div type="sūtra" n="14">
		<p>api ca |</p>
		<lg>
		  <l>viśeṣapratipatyaryaṃ saṃjñā sarvā pravarttate |</l>
		  <l>yadā tadā viśeṣo 'sau ko 'syeti na nirūpyate ||</l>
		</lg>
		<lg>
		  <l>sāmānyaṃ syādidaṃ jñeyaṃ jñātatvānna kriyāntaram |</l>
		  <l>tadajñeyatayā nātra vidhānamavakalpate ||</l>
		</lg>
		<lg>
		  <l>kriyāścākārakatvena yujyante ta dvitīyayā |</l>
		  <l>tābhistu sādhyamānatvātsamudāyasya karmatā ||</l>
		</lg>
		<p><pb n="499"/>ādhāramagnihotramiti dvitīyānirdeśaḥ kriyepsitasya kārakasya yujyate | na ca juhotyādhārayatibhyāmātmaivāptumiṣyate | svātmani kriyāvirodhāt samudāyaḥ punarniṣkṛṣya śabdenārthāntarātmanocyamānaḥ śakyaḥ sādhyatvenābhidhātuṃ yathaudanapākaṃ pacatīti viśeṣaḥ sāmānyenepsitatamaḥ karmatvenocyate | nanu ca samudāyasya samudāyibhyo 'vyatirekānna kathaṃ citsādhyatvamavasīyata ityayuktameva karmatvam | na | avayavakriyāpracayasādhyatvātsamudāyasya | samastābhyo hi samudāyasyāvyatirekādevamupādānaṃ na syātpratyekarūpāttu samastarūpamarthāntaramiṣṭaṃ, na ca pratyekarūpairvinā samastarūpaniṣpattirityupapannamīpsitatamatvam | nanu caivamādayaḥ samudāyivacanatvenāvadhāritā iti samudāyināṃ svātmani kriyāvirodhastadavastha eva syāt | naiṣa doṣaḥ | samudāyivacanenāpi prātipadikena samudāyo 'pi lakṣaṇayā gamyate | tataścaikatvavatkarmatvaṃ samudāyasya pratyeṣyate | na ca sāmānyaviśeṣabhedenāpi bhavataḥ kriyātvakarmatve pākavatsaṃbhavataḥ | sāmānyaviśeṣaśabdayorbhedenānupādānāt | etacca paurṇamāsīmityatrāpi siddhānte yojyam | tasmāttadvadeva samudāyānuvādatvam || 14 ||</p>
	      </div><!-- sūtra !-->
	      <div type="sūtra" n="15">
		<p>athocyeta<note><p>yadatra bhāṣyakārairetatsūtramāghāre prākaraṇikavākyāntareṇāpi rūpālābhenārūpatvopapādanaparatayāvyākhyātaṃ tacca tatpraravyādhikaraṇe vākyāntareṇadravyadevatālābhasyoktatvenāyuktamiva matvā svāyamāghārāgnihotravākyayorarūpatve 'pi vākyāntareṇa rūpalābhopapattervidheyatvāśaṃkānirākaraṇāyaitatsūtramityevaṃ vyākhyātuṃ śaṃkāṃ tāvadāracayati—athetyādinā |</p></note> yathā <note type="reference"><ref cRef="MīSū:2.2.3.5">( a. 2 pā. 2 a. 3 sū. 5 )</ref></note>“guṇastu śrutisaṃyogāt” ityatra pakṣe 'nyeṣāṃ guṇavidhitvādrūpalābha āśaṅkitastathā 'trāgnihotraṃ juhotītyutpattivākyatvena taṇḍulādisaṃyuktai rūpalābha iti | na | tatra svavākyagatapaurṇamāsyamāvasyāpadanimittatvādanuvādāśaṅkāyāḥ | na ceha taṇḍulādivākye 'gnihotraśabdo 'sti, yastvasti juhotiśabdaḥ sa sarvahomasādhāraṇatvānnāgnihotravidhipara eva | nanu ca prakaraṇādviśeṣo 'vagamyate ata āha—<hi rend="bold">aprakṛtatvāccoti</hi> | na hyuttpattivākye asti karmaṇāṃ prakaraṇam | phalasaṃbandhottarakālatvena kathaṃbhāvātmakasya prakaraṇasya prayogavākyādhīnaprasūtatvāt | tatraitatsyāt, tadārūḍhasyaiva dravyadevatāsaṃbandho bhaviṣyatīti taducyate | anabhijñātarūpasya phale vidhātumaśakyatvāt | ataḥ prasiddharūpāṇyeva tena <pb n="500"/>grahīṣyante | nanu ca “tasyāghāramāghārya” ‘indra ūrdhvo adhvara ityāghāram’ iti ca dravyamāntravarṇikadevatāvidhau nāmaprayogādrūpaṃ vijñāsyate | na | āghāraśabdasya dhātvarthāvyatirekeṇāviśeṣaṇakatvāt | tatra nāmnā viśeṣaḥ pratīyate, yatra kaṃ cidviśeṣamupādāya nāmāni pravartante | atra punaḥ saṃnihitāvayavārthatvātsamudāyaprasiddhimantareṇā ' 'ghāraśabdaḥ kṣaraṇamātravācitvānna viśeṣe vartate | nanu ca prakaraṇādviśeṣo lapsyate | tatrāpi sūtram | na hyāghāraḥ prakṛtaḥ paraprakaraṇapātitvāt; darśapūrṇamāsaprakaraṇametatsakalaṃ nānyasya prakaraṇasyānyatrāvakāśaḥ | sannidherviśeṣāgama iti cedatrāpi sūtram; na vākyabalīyastvenātra prakṛtairapi saṃbandhāt, tadevaṃ vākyaprakaraṇayoravirodho yadi dravyadevatāsaṃyuktānyevotpattivākyānyabhyupagamyante yatra yaḥ kaścidrūpaleśo 'sti tatra nirūpite karmaṇi kena citprakārāntareṇa guṇāntarāṇi kalpante sarveṣu cordhvatvaṃ taṇḍulādi kiṃ cidrūpamasti na tvāghāramāghārayati, agnihotraṃ juhotītyanayoḥ | tasmātsamudāyānuvādau || 15 ||</p>
	      </div><!-- sūtra !-->
	      <div type="sūtra" n="15">
		<p>karmacodane syātāmiti vaktavye 'ntaragrahaṇamupāṃśuyājādhikaraṇavanneyam | āghārayatijuhotyorananyākṣiptavidhiśaktitvātkarmaprayogavidhānameva śabdārtha ityavagamyate | na ca prakṛtāghārahomasadbhāvaḥ | prakṛtavākyasthānāṃ vidhīnāmaprāptadadhyādyākṣiptāyāṃ vidhiśaktau karmānuvādabuddhyanapāyāt | “na cedanyena śiṣṭā” iti vā 'pavādānna viśiṣṭavidhānanyāyaḥ <pb n="501"/>saṃbhavati | <note><p>nanviti bhāṣyeṇa dadhyādivākyeṣūpapadaśravaṇena kevalahomāghārakartavyatāvidhānāśaktāvapi homāghārasaṃbandhitayā dadhyādividhyabhyupagamātsaṃbandhasya ca saṃbandhidvayādhāratvātpratisaṃbandhibhyāṃ homāghārābhyāṃ vinā 'nupapatterarthāpatyā tayorapi prāpterāghārāgnihotravākyayoranuvādatvaṃ durnivāramityevamāśaṃkya naitadevamityādinā brūma ityantena samāhitaṃ tattāvadvedhā yojayati—taddarśayatītyādinā | bhāṣyasthasaṃbandhaśabdasya viśiṣṭavācitvaṃ vidhānaśabdasya ca saptamyantatvamabhipretyā ' 'dyā yojanā | dvitīyā tu saṃbandhaśabdasya yathāśrutahomāghārasaṃbandhaparatvaṃ vidhānaśabdasya ca tṛtīyāntatvamabhipretyeti vijñeyam |</p></note>taddarśayati—<hi rend="bold">asminhi sati vidhāne</hi> pratyakṣe na saṃbandhaḥ śaknotyarthādākṣeptumityarthaḥ | atha vā 'sminhi sati saṃbandhividhāvitareṇa guṇavidhānena saṃbandha eva kevala āśrīyate | tasmānnaitadvākyanirapekṣaiḥ saṃbandhavidhibhirarthādaparau kalpayituṃ homāghārau śakyete yadbalenānayoranuvādatvaṃ syāt | bhāvanādhātvarthāvujhjhitvā na vidhirdadhyādibhiḥ saṃbadhyata iti cetsatyametat | na vidhitvaṃ bhāvanāta uttāryate tadgacenaiva tu guṇaḥ saṃspṛśyate, guṇasya kārakavibhaktyā bhāvanāmadhyanikṣepāt | tenaitadupadiṣṭaṃ bhavati | sarvatraiva viśiṣṭavidhānottarakālaṃ kiṃ prāptaṃ kiṃ na prāptamityanveṣaṇāyāmaprāptamātraviṣayopasaṃhārādvidhirbhāvanādhātvarthayoranuvāda ityabhidhīyate | na tvādita eva tāvanūdya gūṇo dravyaṃ vā vidhīyata iti kadācidapi śāstrārthābhivyaktiḥ | tatra paścāttane vyāpāre mandabuddhipratipattyarthaṃ sthūlena nyāyena kathyamāne śāstrakṛtā evaitā vacanavyaktaya iti manyamānāḥ svayamivānyeṣāmapi bhrāntimutpādayitumaṣṭau śrutiprakārān paradaurbalyavataḥ keciddarśayanti prathamaḥ kila śrutiprakāro dhātvarthavidhānaṃ, dvitīyaḥ saguṇaṃ dhātvarthavidhānaṃ, tṛtīyaḥ kiṃ ciduddiśya dhātvarthavidhānaṃ, caturthastatraiva viśiṣṭavidhānaṃ, pañcamastu dhātvarthoddeśenānyasya vidhānaṃ, ṣaṣṭhastu dhātvarthanānyayoḥ saṃbandhaḥ,saptamaḥ punarddhātvarthaviśiṣṭena pratyayenānyayoḥ saṃbandhaḥ, aṣṭamastu muktvā dhātvarthamanyayoreva saṃbandha iti | tatra tāvadyaducyate “agnihotraṃ juhoti” iṃtyetaddhātvarthavidhānamiti | tadayuktam | na hi vidhirbhāvanāmutsṛjya dhātvarthe nipatati, na ca bhāvanāṃ muktvā 'nyatra puruṣaḥ pravartate | sā hi puruṣasya svavyāpāro dhātvarthastu kadā citkarmāśrito 'pi bhavati | yathā 'yameva prakṣepo dvyavadānāśritaḥ, na cānyadīyaṃ vyāpāramanyaḥ śaknoti kartumityavaśyaṃ bhāvanāviśeṣaṇatvādeva dadhyādivaddhātvartho vidhātavyaḥ | idaṃ ca <note type="reference"><ref cRef="MīSū:2.1.adhi.2">( a. 2 pā. 1 a. 1 )</ref></note>bhāvārthādhikaraṇe 'bhihitaṃ yathā na dhātvarthaḥ sādhyatvena vidhī<pb n="502" break="no"/>yata iti | na hyakaraṇabhūto 'sau sādhyāpekṣatvādvākyāntareṇāpi phale vidhātuṃ śakyeta | “somena yajeta” | ityatrāpi tadbhūtādhikaraṇoktena<note type="reference"><ref cRef="MīSū:1.1.adhi.7">( a. 1 pā. 1 a. 7 )</ref></note> mārgeṇa dhātvarthakārakāṇāmaruṇaikahāyanyādivatparaspareṇāsaṃbadhya bhāvanāsaṃbaddhānāmuttarakālaṃ parasparopakāritvam | tathā ca saptamanavamādyayorvakṣyatīti na viśiṣṭadhātvarthavidhānam | bhāvanāṃ ca prati yāgasya karaṇatvād dravyaṃ prati karmatve sati, <note type="reference"><ref cRef="MīSū:1.4.5.8">( a. 1 pā. 4 a. 5 sū. 8 )</ref></note>“aikaśabdye parārthavat” ityetadāpadyata ityayuktametat | tathā vrīhīnprokṣatītyatra na prokṣaṇena vrīhīniti kaścitsaṃbandhaḥ | tenobhayoḥ karotyarthasaṃbandhānna dhātvartho vrīhiṣu vidhīyate | yadi tu bhāvanābhiprāyeṇānyatra vidhānamucyate tatsarvatrāviśiṣṭam | na cāsya viśiṣṭavidhānāddurbalatvamastīti tṛtīyasthānaniveśo 'pyayuktaḥ | pakṣadvayoktamapi nirākaraṇaṃ “daśāpavitreṇa grahaṃ saṃmārṣṭi” ityatrāpyāpadyata ityayuktamanyatra viśiṣṭadhātvarthavidhānam | dadhnā juhoti ityatrāpi na kadā ciddadhi home karotītyayamarthaḥ śabdenocyate | na hi homasyādhikaraṇatvaṃ śabdādvastuto vā siddhaṃ, na ca dadhnaḥ kartavyatā, nityaṃ karaṇātmakatvāt | iyamapi ca śrutirdvividhādapi viśiṣṭavidherbalīyasī, ekavidhisaṃbhave 'nekaśaktikatvānupapatterubhayapakṣabhāvinaśca viprakṛṣṭārthavidheraparyanuyojyatvātsaṃnikṛṣṭāsaṃbhavakṛtameva cāsya viprakṛṣṭasya grahaṇaṃ, tatrobhayāśrayaṇe yugapadvipratiṣiddhasaṃbhavāsaṃbhavāpattiragatyaiva gṛhyate 'nyatra viśiṣṭadhātvarthavidhā  nānnātigurvyeveti na pañcame sthāne niveśayitavyā | kāmaṃ vā śuddhadhātvarthavidhānāttasya vā 'nyatra vidheranantarā kartavyā | yattu <note><p>prākāśo nāma suvarṇadarpaṇam |</p></note>“prākāśāvadhvaryave dadāti” ityanena dadātidhātvarthe prākāśādhvaryusaṃbandho vidhīyata iti | tadayuktam | vacanavyaktyavivekāt | sarvatra hi yacchabdenānūdyamānamupanibadhya tacchabdayuktaṃ vidheyamupanīyate | tadiha yadi tāvadyaddadātītyatrādhvaryuprākāśayoḥ saṃbandha iti vidhīyate tataḥ sakaladānānuvādātsamastadakṣiṇāvikāraprasaṅgaḥ | pratyayasya cānekavidhiśaktikalpanā codite sati karmaṇyaparihṛtaiva | saṃbandho hi vidhīyamānaḥ saṃbandhinaṃ tāvadākṣipet, dhātvarthe tu punaḥ sa vidhātavya eva saṃbandhī | anyathā saṃbandhasyaiva saṃbandhī śeṣaḥ syāt | na kriyāyāḥ | tatraitatsyāddhātvarthānuraktaḥ pratyayo vidadhadavaśyameva tatra vidhāsyatīti | evaṃ tarhyuttarayorapi śrutyoratraivāntarbhāvādbhedenopādānaṃ vyarthaṃ, na hi “vāyavyaṃ śvetamālameta” “dadhnendriyakāmasya juhuyāt” | iti dhātvarthānanuraktaḥ pratyayaḥ saṃbandhaṃ vidadhātīti | prakṛtiliṅgamātraphalaścā ' 'labhatiruccāryamāṇo na dravyadevatāsaṃbandhividhāvātmānurañjanena kiṃ cidupakaroti na cā 'sau saṃbandha ālabhatinā saṃpādayituṃ śakyo yāgaviṣayatvāddravyadevatayoḥ | yadi cānya <pb n="503"/>saṃbandhakaraṇe pratyayoccāraṇasiddhivyatiriktaṃ kiṃ cid dhātuḥ kuryāttato dadhīndriyasaṃbandhavidhāne kimiti homaḥ parityajyeta, kimiti vā prakaraṇalabhyo 'bhyupagamyeta | tasmānna dhātvarthe 'nyasaṃbandhavidhiḥ | pūrvavacca dhātvarthādhikaraṇatā kārakakarttavyatā ca nirākarttavyā | na ca dhātvarthe saṃbandhasyāpi prāgbhāvanāsaṃgatervidhirityuktam | evaṃ tāvanna dānamātre saṃbandhavidhiḥ | athādhvaryuviśiṣṭaṃ dānamanūdyatāmadhvaryurvā tidviśiṣṭaḥ | evamapi viśiṣṭānuvādādvākyabhedaḥ | śuddhādhvaryvanuvāde tu yadyapi saṃpradānaśruterarthāddānamākṣipyate tathā 'pi saṃpradānasaṃpradeyasaṃbandhasya dadātimantareṇānupapadyamānatvād dravyadevatāsaṃbandhādiva yajeḥ kalpanamiti na dhātvarthe 'nyasaṃbandha iti vacanavyaktiḥ saṃbhavati | avaśyaṃ cātra dānādhvaryvoścodakena prāptatvātprākāśāveva vidhātavyau | tatrārthātsaṃbandhavidhiriti na śrutitvopanyāso ghaṭate | vakṣyati<note><p><ref cRef="MīSū:3.3.adhi.10">( a. 3 pā. 3 a. 10 )</ref> ityatra bhāṣyakāra iti śeṣaḥ |</p></note> caitajjāghanyadhikaraṇe yatrānyataradaprāptaṃ tatraivetaroddeśenetaravidhirarthātsaṃbandha ubhayaprāptāvanubhayaprāptau vā kevalasaṃbandhavidhānamiti | tisṛṇāmapi ca saṃbandhavidhiśrutīnāṃ pratyayavikṣepasāmyānna balābale kaścidviśeṣo, nāpi samavāyavirodhasaṃbhavo yatra tajjñānamupayujyata iti mandaphalaṃ kramagaṇanopanyāsasya | tasmātprastutādhikaraṇanyāyena sarvatra viśiṣṭabhāvanāvidhireva tattvam | itarattu tatra tatra sthūlabuddhipratipādanopāyamātraṃ bhāṣyakāreṇa kṛtamiti draṣṭavyam | yacca sannikarṣaviprakarṣābhidhānaṃ tadbhāvanāstha eva vidhitve kārakāṇāṃ bhavanāviśeṣaṇatvaṃ pratīti mantavyam | kathaṃ punaḥ prāptā satī bhāvanā vidhīyate | viśiṣṭā na prāpteti tādātmyena vidhāsyate | phalataśca tadā viśeṣaṇārtho vidhiriti vyapadekṣyate | nanvevaṃ sati viśeṣaṇeṣvanavataranvidhāyako bhāvanādvāreṇāpūrvavidhivatprāptakarmavidhāne 'pyanekaṃ vidhātuṃ samartha iti <note type="reference"><ref cRef="MīSū:2.3.3.6">( a. 2 pā. 2 a. 3 sū. 6 ) |</ref></note>“codite hi tadarthatvāttasya tasyopadiśyeta” ityasyāviṣayatvaṃ prasajyeta | naiṣa doṣaḥ | paśya ||</p>
		<lg>
		  <l>vidhitve bhāvanāsthe 'pi tādarthyaṃ pravibhajyate |</l>
		  <l>viśeṣṇaphale cāsminvākyabhedo bhaviṣyati ||</l>
		</lg>
		<p>yadā hi bhāvanārūḍhaṃ vidhitvaṃ bhāvanārthatvenaiva gṛhyate tadā 'rthādviśepaṇavidhau sati avākyabhedaṃ vakṣyāmaḥ | yadā tu tadviśeṣaṇārthamityavadhāryate tadā bhāvanāyāḥ saṃnihitaproṣitatvādanekaviśeṣaṇayoge sati yadarthaṃ vidhitvamavasīyate tasyaivaikasya vidhānaṃ netarasya taddeśasyāpi cakṣuṣeva sparśāderiti vākyabhedo bhaviṣyati | sarvatra samānadeśamapi vidhitvaṃ phalataḥ pracalitamivaikatropasaṃhṛtaṃ darśitam tasmādavirodhaḥ | yastvabhyuditeṣṭiprākāśādividhiṣvanekārthavidhidoṣaḥ sa sarvapakṣeṣu tulyaḥ | yathā cāsmatpakṣe na bhaviṣti tathā <pb n="504"/>tadadhikaraṇeṣveva vakṣyāmaḥ | <hi rend="bold">bhavedetadviśiṃṣyāditi</hi> | yadi sākṣādguṇo na vidhīyate tataḥ puruṣasya tatrāpravarttitatvāttatparityāgenāpyanutiṣṭhataḥ kṛtārthatā syāditi manyate | <hi rend="bold">tatra kiṃ bhaviṣyatīti</hi> vākyalakṣaṇavidhyabhiprāyeṇa praśnaḥ | <hi rend="bold">avyāpriyamāṇe</hi> iti—svābhiprāyavivaraṇam | sa eva vā svayaṃ karma <note><p>āśaṃkitā anyenāpṛṣṭha eva svayamanuṣṭhānaṃ nirūpayatīyarthaḥ |</p></note>nirūpayati | tenaivābhiprāyeṇa punaḥ praśnottare <hi rend="bold">guṇavacanasannidhiriti</hi> | tathā <hi rend="bold">kathaṃ puna</hi>riti | <note type="reference"><ref cRef="MīSū:1.2.1.8">( a. 1 pā2 a. 1 sū. 8 ) |</ref></note>tulyaṃ ca sāṃpradāyikam, ityabhiprāyeṇa | <note><p>asatitvarthe kimiti bhāṣyaṃ siddhānte 'pi dadhyadivākye vidherbhāvanārūḍhatve 'pi bhāvanāyāḥ svarūpeṇa prāptatvādguṇānuṣṭhānārthatvāvagaterayuktamivabhāsamānaṃ, madhyavratīkena pūrvapakṣaevā ' 'narthakyāpādanaparatayā vyācaṣṭe—asatīti | <ref cRef="MīSū:2.3.3.6">( a. 2 pā. a. 3 sū. 6) |</ref></p></note>asati tvarthe kimiti | tvayaivaṃ kriyate yena tadānarthakyamāpadyate | matpakṣe tu satyarthe nānarthakyaṃ bhaviṣyati | <hi rend="bold">evaṃ tarhīti</hi> | vākyena viśiṣṭāyāṃ bhāvanāyāṃ pravartamānaḥ śrauto 'pi vidhirvākyād bhaviṣyatītyucyate | parastu yatprasādena sa vidhīyate saiva tāvadvidhīyatāmiti <hi rend="bold">śrutyarthe sati na vākyārtha</hi> ityāha— <hi rend="bold">satyametaditi</hi> | vidhiśaktisaṃkrāntiṃ na cedanyena śiṣṭā iti ca darśayati | <hi rend="bold">katha</hi>miti sānuśayaḥ praśnaḥ svoktirvā | tasmāttatsaṃnidherguṇasya bhāvanānupraveśādvidheyatvamathavā guṇasannidheḥ śaktisaṃcaraṇam, bhāvanāghātvarthaprāpisannidhervā śrutyavirodhād guṇavidhānam |  <pb n="505"/>juhoteriti spaṣṭamapi dhātūccāraṇamanavabudhya sakalākhyātānuvādābhiprāyeṇā ' 'ha—<hi rend="bold">yadi juhotītyanuvāda</hi> iti | <hi rend="bold">dadhiśabdeneti mā vocata</hi> iti | <note type="reference"><ref cRef="MīSū:1.4.adhi.5">( a. 1 pā. 4 a. 5 ) |</ref></note>vājapeyādhikaraṇavadgranthacchāyā yojanīyā | pratyayo vidhireva dhātvartho 'nuvāda iti vivekaḥ | <hi rend="bold">yadi vidhāyakāviti</hi>—bhāvanāyāṃ prāptāyāṃ kathaṃ vidhānamityabhiprāyaḥ | <hi rend="bold">vākyārtho yastaṃ vidhātu</hi>- miti | dadhnaḥ padārthatvānnaiva vākyārthatvaṃ saṃbhavatītyetadapi dadhiviśiṣṭabhāvanābhiprāyameva | <hi rend="bold">tasmātkarmāntaracodane</hi> iti—upāṃśuyājavadeva vyākhyeyam | juhotyāghārayatilakṣitāsādhāraṇārthaviṣayatvācca saṃjñopabandhasiddhiḥ | iha vidhīyamānatvena ca karmāntarebhyo vyavacchedaḥ | prakaraṇācca dravyadevataṃ lapsyata iti nārūpatvam | na cotpattivākye kathaṃbhāvonāsti phalasaṃbandhaṃ tu yāvatpratīkṣiṣyate | na cāvihitadravyadevatasya phalavidhyanupapattiḥ | homamātratayā vihitasya paścādapi tadgrahaṇāvirodhāt | iṣyate caivamādau saṃnidhivaśenāpyanuvādaḥ | prāptyapekṣo hyasau yathā kathaṃcitpratyabhijñānaṃ prārthayate | na ca paraprakaraṇe pāṭhādāghārasyāvāntaraprakaraṇalopaḥ | tasyāpi hyākhyātapratyayavaśena kiṃ kena kathamityastyapekṣā | tena śakyaṃ prakaraṇena dravyadevatavidhānam | bahūni cādṛṣṭāni tvayā kalpyāni | na ca taṇḍulādihomānāmūrdhvādyāghārāṇāṃ vā vihitā devatā 'sti | na ca devatāvaddravyam | sarve caite 'pūrvakarmavidhitvānnānyonyaṃ guṇavidhayo bhavanti | tato yathoktamemevāstu | yattu kriyāyāḥ karmatvanirdeśo na yujyata iti | atrocyate | bhavati hi kriyāṇāmapi saṃkalpādibhirāpyamānatvātkarmatvam | tena juhotyākṣiptasaṃkalpādyapekṣayā 'gnihotramiti dvitīyānirdeśādavirodhaḥ | nanu ca ‘yadagnaye ca prajāpataye ca sāyaṃ juhoti’ ‘yatsūryāya ca prajāpataye ca prātaḥ’ ityanayoranekaguṇatvāt ‘codanā vā guṇānāṃ yugapacchāstrāt’ ityetadāpadyate | tathā nāmeti kecit | evaṃ ca yathāpūrvamā<pb n="506" break="no"/>hutī juhuyātsāyamagnihotraṃ prātaragnihotramityevamādayo bhedavyavahārāḥ siddhā bhavanti | na cātra jyotiṣṭomasyeva grahābhyāseṣvavayavabuddhiḥ | ubhayatrāpi sākalyapratīteḥ | evaṃ ca darśapūrṇamāsavadubhayatra samastetikartavyatāvṛttirupapadyate | anyathā tu paśutantraviprakarṣanyāyena sakṛtkṛtaivopakuryāt | na caikakarmatve kiṃcitprayojanamasti | tasmāddvayorāhutyoḥ samudāyānuvāda iti | atrābhidhīyate |</p>
		<lg>
		  <l>samudāyānuvādasya na tāvaddṛśyate phalam |</l>
		  <l>prayogavacanaikatvaṃ lapsyate rājasūyavat ||</l>
		</lg>
		<p>yathaiva hi samudāyānuvādatvamavayavaśiṣṭasamudāyaikatvadvāreṇa bhavatyevameva prayogavākyagatam ‘agnihotraṃ juhuyātsvargakāma’ iti bhaviṣyati | yathā ca ‘rājasūyena svārājyakāma’ iti vinā 'pyanyena samudāyānuvādena siddhirevamihāpīti |</p>
		<p>nanvevaṃ satyāparāgnikānāmapi homānāṃ pradhānatvaṃ syāt | samudāyānuvāde vā kena teṣāmapakarṣaḥ | na hi yathā paurṇamāsyamāvāsyāśabdayoḥ prayājādibhyaḥ kālasaṃyogenāvacchedastatheha kenacitkriyate | nanvagnaye hotramasminniti viśeṣaṇaṃ bhaviṣyati | na | teṣāmapyagnidevatyatvāt | api caivaṃ satyaniṣṭaṃ tava prasajyeta | prātarāhuteragnisaṃyogābhāvādanagnihotratvenāṅgatvaṃ prāpnoti | tasmātsatyasati vā samudāyānuvāde na kaścidviśeṣaḥ | tathā yadyāparāgnikānāṃ homānāṃ bhedo yadi vā sarvāgniṣvekamevābhyastakarma kriyate sarvathā 'gnihotraśabdena saṃnidhyagnisaṃyogahomatvāviśeṣātphalasaṃyogena samapradhānatvam | tathā caikeṣāṃ sarvasāmānādhikaraṇyenāgnihotraśabdaprayogo<note><p>agnihotraśabdasya sarvaviṣayatvamāpādayannupapanno bhavatīti śeṣaḥ |</p></note> gārhapatyānvāhārya5canayoścatasraścatasra āhutīrāhavanīye ca dve vidhāyā ' 'ha ‘ya evaṃ vidvānvirāṭsaṃpannamagnihotraṃ juhoti’ iti | tasmādananyaprayojanatvādagnihotraṃ juhotītyayameva karmavidhiḥ | tataśca taṇḍulādivākyavadeva gārhapatyādisaṃyogasya guṇārthatvānna karmabhedaheturasti | tadeva hi prakṛtaṃ karma tatra tatra pratyabhijānīmaḥ | kasmātpunarekakarmaviṣayatvāddadhyādivadevāgnayo na vikalpyante | kecidāhuḥ | adṛṣṭārthatvāditi | nirādhārasyāpi hi prakṣepasyāpratiṣṭhe 'pi dravye saṃbhavādadṛṣṭārtho 'gnisaṃyogaḥ | tacca sarvamadṛṣṭaṃ saṃbhāvanīyamityāvartate homaḥ | evaṃ tu sati padādibhirapyāhavanīyo na bādhyeta | atha tatra sakṛddhomaśravaṇādāvṛttibhayādbādhaḥ, ihāpi tattulyamiti vikalpaprasaṃgaḥ | tasmādvira ṭsaṃpannamityetasmādeva vacanāt <note><ref cRef="MīSū:12.3.30">( a. 12 pā. 3 sū. 30 ) |</ref></note>‘saṃkhyāvihiteṣu tu samuccayaḥ’ ityanena nyāyena samuccayaḥ | anyathā hi |</p>
		<lg>
		  <pb n="507"/>
		  <l>agnibhyo 'pūrvasiddhiḥ syādādhāratvopalakṣitā |</l>
		  <l>na caikenāvaruddhatvādādhārāntarasaṃbhavaḥ ||</l>
		</lg>
		<p>satyapyagnisaṃyogasyādṛṣṭārthatve saptamīśravaṇādādhāratvapratipattidvāraṃ tadityavagamāttasya ca pratyakṣapratīterekenāvaruddhe karmaṇi nānyatsaṃbhavatīti vijñāyate | tenaikāntena vikalpaḥ prāpnotyeva | kasmātpunaḥ ‘tisra āhutīrjuhoti’ ityādivatsaṃkhyayā karmabhedo na bhavati | ‘tisra āhutīrityādiṣu | iyaṃ punaravadhārite kaṃrmaṇyupajāyamānā ‘ekādaśa prayājān’ itivadabhyāsenaiva pūryeteti na svarūpabhedāya prabhavati | tenaikameva sarvāgniṣvabhyastaṃ karmeti niścīyate | yattu sāyaṃprātarvākyayoranekārthatvātkarmavidhitvamiti | tatra brūmaḥ | ‘sāyaṃ juhoti’ ‘prātarjuhoti’ iti vākyāntaraprāptaḥ kālo devatāvyavasthāpare vākye saṃkīrtyate | nanvevamapi kālaviśiṣṭakarmānuvādādvākyabhedaḥ syāt | na | prakaraṇalabdhe karmaṇi kālamātre devatāvidhānāt | sa tu kālo na svarūpeṇa devatayā saṃbadhyata iti prakaraṇalabhyakarmānuraktaḥ saṃbadhyate | atha vā vidhīyamānasaṃpradānabhūtadevatākāṅkṣitaprakṛtahomaparyupasthāpanena kālasyopayogaḥ | na ca lakṣaṇayā labhyamāno homo vākyaṃ bhinatti | na ca sāyaṃkālenānyatra sthiṃto lakṣitaḥ | tena sāyaṃhomasyāgniprajāpatī bhaviṣyataḥ | evaṃ prātarhomasya sūryaprajāpatī iti siddham | nanvevamapi bhinnapadopātte dve dve devate vidadhatī vākye bhidyeyātām | na | ekakārakatvāditi kecit | kārakānyatve hi vidhervyāpārabhedo bhavati | ekakārakanibandhanaṃ tvarthasahasramapyekaprayatnasādhyamityuktam | atrābhidhīyate |</p>
		<lg>
		  <l>anekapadasaṃbaddhaṃ yadyekamapi kārakam |</l>
		  <l>tathā 'pi tadanāvṛttaiḥ pratyayairna vidhīyate<note><p>ayaṃ cātra ślokārthaḥ | agnaye dātra itivadviśeṣaṇaviśeṣyabhāvāṅgīkaraṇena prajāpatitvaguṇaviśiṣṭasyāgnerdevatātvādyadyapyekaṃ kārakaṃ tathāpyanekakārakapadopāttayoragniprajāpatirūpakārakayorvibhaktiśrutyā kriyānvayapratītestataḥ prāgviśeṣaṇaviśeṣyabhāvānavagamātpratyekaṃ vidhivyāpārāvaśyaṃbhāvādvidhāyakapratyayāvṛttiḥ syādeveti vākyabhedo durnivāraḥ | vastutastu prajāpateḥ svātantryeṇa devatātvaprasiddherviśeṣaṇatvābhāvena kārakaikyamapi nāstīti sudṛ̣dho vākyabheda iti |</p></note> ||</l>
		</lg>
		<p>vibhaktyā hi kārakaṃ pratyāyyate | sā ca yatraikā 'gnīṣomādau tatra sakṛdeva pratyayasya vyāpāro bhavati | yatra punarbhinnavibhaktisaṃbaddhānekapadopāttamekamapi kārakaṃ bhavati yathā 'traivāgnaye ca prajāpataye ceti, tatra yugapatpratyavekṣaṇābhāvādavaśyaṃ bhedenāgniprajāpatī pratyayenā ' 'locayitavyau | kārakavibhaktirhi nāmapadārthālocanāya pratyayaṃ prayuṅkte sā <pb n="508"/>ca nānoccāritānāṃ naiva prayuṅkta ityāvṛttiprasaṅgaḥ | tasmānnaiṣa parihāra ityevamabhidhīyate | vākyadvaye 'pyasminprajāpatirevaiko vidhīyate | agnisūryayoḥ punarmantravarṇādeva prāptiḥ, <note><p>agnirjyotirjyotiragniḥ svāheti sāyaṃ juhoti | sūryo jyotirjyotiḥ sūryaḥ svāheti prātariti vākyadvayenetyarthaḥ |</p></note>vākyānta reṇaivaṃdevatyau mantrau vihitau | tābhyāmeva ca te devate prāpte satyau prajāpatividhāvaucityena stutyarthamupādīyete | yadapi ca <note type="reference"><ref cRef="MīSū:1.4.3.4">( a. 1 pā. 4 a. 3 sū. 4 ) |</ref></note>‘tatprakhyaṃ cānyaśāstram’ ityatraite vākye nidarśite tadapi mantravarṇaprāptidyotanārthatvena draṣṭavyam | evaṃ mantravidhyorna paunaruktyaṃ bhaviṣyati | anyathā ta<note><p>yadagnaye ca yatsūryāya cetivākyasyāgnisūryaprāpakatve tadarthaśāstratvākhyadoṣaparihārakaṃ yat, mantrādhikaraṇoktaguṇavidhiparisaṃkhyārthavādādyanyatamarūpaṃ prayojanaṃ tasmin kalpyamāne 'tikleśaḥ syādityarthaḥ |</p></note>darthaśāstradoṣaparihāraprayojanaguṇavidhiparisaṃkhyārthavādādīnāmanyatame 'tikleśaḥ syāt | tasmāttatra vākyabheda iti siddham | yattu sāyaṃprātarhomayoravayavabuddhirnāstīti | dākṣāyaṇayajñādivatsakalakarmāvṛttiprajñānāttadityavagantavyam | nanvevaṃ sati sakalakarmaparicchedātmakatvena sāyaṃprātaḥkālayostulyārthatvādvikalpe sati sāyaṃ prātarvā 'gnihotraṃ hotavyaṃ nobhayatreti prāpnoti | naitadasti | yāvajjīvacodanayā tāvajjīvatā sāyaṃ hute punarjīvata eva prātaḥkāle sati samastanimittopajananānnaimittikahomakaraṇaṃ bhaviṣyati | satyamevamapi sidhyati | ayaṃ tu viśeṣo yadā sāyaṃ prātarabhyasto 'yameka eva prayogo bhavati | tadā sāyaṃ home kṛte yadā nāma yajamānasya kadācidāpadbhavati tadā yathā kathaṃcitprātarhomaḥ kartavyaḥ prakrāntāsamāptinimittadoṣaparihārārtham | atha tu vasante jyotiṣṭomavatsāyaṃkāle samāptaṃ karma tato nāvaśyaṃ prātarhomaḥ kartavyaḥ | kiṃ ca |</p>
		<lg>
		  <l>kāmyaḥ sarvāṅgasaṃyuktaḥ prayogaśca phalārthinā |</l>
		  <l>sāyaṃprātarvikalpena prayoktavyastadā bhavet ||</l>
		</lg>
		<p>abhyastaikakarmapakṣe tu kāladvaye 'pi prayatnenāvaiguṇyaṃ saṃpādanīyam | kathaṃ punarna vikalpa iti | vacanakṛtātsamuccayāditi brūmaḥ | ‘pravargyo vā eṣa’ iti hi prakṛtya bravīti ‘sa vai sāyaṃ ca prātaśca juhoti’ iti | bhedapakṣe 'pi caśabdātsamuccayaḥ | na ca samuccaye sati sāhityāpattirbhavati | anupādeyatvātkālasyetyavirodhaḥ | prāptayośca vacanāntareṇa kālayoḥ samuccayārthamevedaṃ vākyamiti na vākyabhedadoṣaḥ | tasmādabhyastamekaṃ karma | yattvaṅgānāṃ bhedena prayogo na prāpnotīti | naiṣa doṣaḥ | kālaṃ prati hi karmopādīyamānaṃ vivakṣitāṅgasaṃyogaṃ bhavati | tena sāyaṃtanasya pradhānasya tatkālāṅgānyevopakurvanti <pb n="509"/>nānyakālāni | vaiguṇyāt | evaṃ prātastanasyāpītyāvartate | yattuṃ prayojanaṃ nāstīti | tatrocyate | kuṇḍapāyināmayane ‘māsamagnihotraṃ juhoti’ ityekakarmavidhānādeketikartavyatāpekṣaṇe sati sāyaṃhomasya prātarhomasya vā dharmā āgacchantītyekadharmayuktaṃ sakṛdeva prayujyeta | abhede tu yathāprakṛtīti || 16 ||</p>
	      </div><!-- sūtra !-->
	      <trailer>iti ādhārāgnihotrādhikaraṇam || 5 ||</trailer>
	    </div><!-- adhikaraṇa !-->
	    <div type="adhikaraṇa" n="6">
	      <head type="toc">paśusomādhikaraṇam</head>
	      <div type="sūtra" n="17">
		<p><note><p>‘ādhārāgnihotramarūpatvāt’ iti sūtre tayoraṅgāṅgibhāvābhāvena, abhyarhitaṃ pūrvaṃ nipatatītyasyāviṣayatvādalpāctaratvenā ' 'ghāraśabdasya pūrvanipāto yuktaḥ | asmiṃstu sūtre somasya prādhānyenābhyarhitatvātpaśoḥ pūrvābhidhānamayuktamāśaṅkya nyāyapradhāne cāsmin śāstre nyāyavyutpādanādaraviṣayasyaivābhyarhitatvāt paśuvākye ca pūrvapakṣasyātikliṣṭatvena nyāyavyutpādanādaraviṣayatvāṃtpaśoḥ pūrvanipāto yukta iti samādadhāti—paśorityādinā |</p></note>paśorduṣpratipādanataratvātpūrvābhidhānam | dvau cātra śabdau samudāyānuvādatvenā ' 'śaṅkyete paśuśabdastadagnīṣomasaṃbandhānumitaśca yajiḥ | īdṛśaṃ hyetadvākyaṃ śrutānumitaikadeśaniṣpannaṃ yadagnīṣomīyeṇa paśunā yajeteti | tatra kiṃ hṛdayādīnāṃ paśuśabdo 'nuvādo 'vadyatyanumitānāṃ yāgānāṃ ca yajiḥ, utāpūrvaḥ paśuryāgaśca vidhīyate tatretare guṇavidhaya iti saṃdihyate | tathaindravāyavādivākyairdravyadevatāsaṃbandhānumitā yāgāstadgataśca somarasaḥ kiṃ yajatisomaśabdābhyāmanūdyate kiṃ vā dravyayuktaṃ karma vidhīyata iti |</p>
		<p><pb n="510"/><hi rend="bold">kimavadyatigṛhṇātibhyāṃ coditānāmiti</hi> | anayoryāgaparyāyatvābhāvāttatsaṃbandhānumitānāṃ tadgatākhyātapratyayavihitānāṃ vetyetatpradarśanārthaṃ tadbhāṣyam | ālabhatirapi ca tadanumitayajyupalakṣaṇārthaḥ | atha vā 'vadyatau naiva yāgānuvāda ityupanyasyate, kathaṃ tarhi, tadākṣiptasya saṃsparśanasyā ' 'labhatiranuvādastaddvāreṇaiva ca pratyavadānaṃ devatāsaṃyogāttāvatāṃ ca yāgānāmanumānamuta paśusaṃyukta eko yāgo 'numīyata iti | tathā some 'pyayameva yāgo yaddevatoddeśena dravyagrahaṇamiti | tathā sati yathāśrutenaiva bhāṣyeṇa saṃdehopanyāsaḥ | tatra paurṇamāsīvadeva samudāyānuvādatvam | tathā hi |</p>
		<lg>
		  <l>yathā ' 'gneyādivākyānāṃ na prāgyāgānumānataḥ |</l>
		  <l>svārthaparyavasāyitvaṃ tathā some 'pi gamyatām ||</l>
		</lg>
		<p>na hyaindravāyavamityādidravyadevatāsaṃyogo 'nanumite yāge nirākāṅkṣī na bhavati | na cāparipūrṇaṃ vākyaṃ vākyāntaramākāṅkṣati yenānumānavelāyāṃ ‘somena yajeta’ ityayamanupraviśet | etadvihitasya vā devatāvirahādarūpasya satastairdevatā vidhīyate | yadā tu taiḥ kalpito yajistadā naiva yāgasya yāgāntaraṃ rūpaṃ bhavatīti balātprakṛtānuvādatvamāpadyate | yaścātra pakṣe viśiṣṭavidhyāśrayaṇadoṣaḥ sa bhavatpakṣe 'pyaviśiṣṭaḥ somadravyakayāgavidhānāt | api ca taveha caindravāyavādivākyeṣu ca | matpakṣe tu teṣveva kevaleṣviti viśeṣaḥ | kiṃ ca |</p>
		<lg>
		  <l>yādṛśaṃ dravyasaṃbaddhaṃ bhavānkarma vidhitsati |</l>
		  <l>tādṛśasyāvidheyatvamanantaramudāhṛtam ||</l>
		</lg>
		<p>ekatraivedṛśe guṇe śrūyamāṇe vidhiśaktiḥ saṃkrāmatītyagnihotre 'bhihitam | ato na karmānuvādabuddhirapaitītyanuvādatvaṃ yajeḥ | tatra somaśabdena dravyameva gṛhṇātinā sāmānyākṣiptaṃ niyamyate |</p>
		<p>athavā ‘somaṃ krīṇāti’ ‘somamabhiṣuṇoti’ ‘somaṃ pāvayati’ ityādibhiḥ prākaraṇikairguṇavākyaiḥ somarase kalpite gṛhṇāticodanāḥ pravṛttā iti |</p>
		<p><pb n="511"/>somo na vidhīyate | tataśca svābhāvikakaraṇatvayuktayāgasāmānādhikaraṇyāt <note type="reference"><ref cRef="MīSū:1.4.3.4">( a. 1 pā. 4 a. 3 sū. 4 ) |</ref></note>‘tatprakhyaṃ cānyaśāstram’ iti nāmadheyī<note><p>dravye rūḍhatvātsomaśabdo yāganāmatvenānavabhāsamāno 'pi yāganāmadheyamānarthakyaparihārārthamaṅgīkāryamiti cvipratyanena sūcyate |</p></note> bhavati | nanu jyotiṣṭoma ityaparaṃ nāmadheyamastyeva | yadīdamapyavagamyate kiṃ no bādhyate | tathā ca yājñikānāṃ <note><p>sa eṣa yajñaḥ pañcavidho 'gnihotraṃ darśapurṇamāsau cāturmāsyāni paśu somaḥ | ko yajñaḥ agniṣṭomo jyotiṣṭhoma ityādivyavahāroṣvityarthaḥ |</p></note>vyavahāreṣu nāmadvayamupalabhāmahe | samastavākyānuvādasya tu tadeva prayojanaṃ yatprayogavākyagataikatvopajananaṃ nābha | tasmādanuvadi iti | bhavedatra dravyadevatāsaṃyogādevam | paśau tu ‘vatsamālabheta’ ityetatsadṛśena devatārahitahṛdayādidravyamātrasaṃyoginā 'vadyatinā kathaṃ yāgavidhānaṃ, kathaṃ vā hṛdayādyanuvādaḥ paśugrahaṇeneti vaktavyam | ucyate |</p>
		<lg>
		  <l>yathaiva paśusāmānye mantrācchāgaḥ pratīyate |</l>
		  <l>tathaiva hṛdayādīnāṃ mamāsau prakṛtirmataḥ ||</l>
		</lg>
		<p>hṛdayādibhiḥ prakṛtidravye 'pekṣite mantravarṇācchāge labdhe tadantargataṃ paśutvaṃ tāvadanūdyate tatra tu devatāyāṃ vihitāyāṃ yāgo vidhīyatāṃ nāma | athavā <note type="reference"><ref cRef="MīSū:8.2.2.13">( a. 8 pā. 2 a. 2 sū. 13 ) |</ref></note>‘sāṃnāyyaṃ vā tatprabhavatvāt’ ityanenaiva nyāyenāyamavadyatiḥ sārūpyātsāṃnāyyāvadyatiprakṛtiḥ | sa ca darśapūrṇamāsa yāgadravyasaṃskārārthaḥ prasiddhaḥ | tatra yadi hṛdayādīni yāgadravyāṇi tatastatsaṃyogabhāñji bhavanti nānyathā | tena yathaiva pūtīkānāmabhiṣavasaṃbandhe śrūyamāṇe tadarhatvānyathā 'nupapattyā yāgasaṃgatiraśrūyamāṇā 'pi gamyate, tathā 'tretyutprekṣyamāṇe yāgamanumāya tadanupapatteryāgo 'pyastīti gamyate, tathā 'numitānāṃ ca pratidravyamavasthitānāṃ samudāyo 'nūdyate | sādhāraṇaścāyaṃ tavāpyānumānikayāgābhyupagama iti naitenāsmatpakṣadaurbalyam | somayāgaikatve tulyārthānāmindravāyvādīnāṃ vikalpe sati kramasamuccayadarśanaṃ nopapadyate | paśya |
		<lg>
		  <pb n="512"/>
		  <l>yathaikabandhanārthatvātpalāśakhadirādayaḥ |</l>
		  <l>tatsaṃbandhe vikalpante yāge 'smindevatāstathā ||</l>
		</lg>
		mama tu bhinnayāgaviṣayatvāddevatānāṃ yāgānāṃ cādṛṣṭārthānāṃ yugapadekaśabdena phale vidhānādupapatsyate | paśāvapi ‘hṛdathasyāgre 'vadyatyatha jihvāyā’ iti kramadarśanam ‘ekādaśa vai paśokhadānāni’ iti ca samuccayadarśanaṃ sadapi nopāttam | ekayāgatve 'pi samastapaśu sādhanatvena tadupapatteḥ | na hi hṛdayādiṣvasamuccīyamāneṣūtpattivākyaśrutena samastena paśuneṣṭaṃ syāt | yanmātraṃ tatra vacānāntaravaśenāpaneṣyate tanmātravyatiriktena sarveṇa yaṣṭavyamiti nyāyaḥ | some tu naivaṃ samastacodanotpattāvastītyudāhiṛyate | tasmātsamudāyānuvādāviti prāpte 'bhidhīyate ||</p>
		<lg>
		  <l>prakṛtapratyabhijñānaṃ vākye yatropalakṣyate |</l>
		  <l>tatra syādanuvādatvaṃ na cātraivaṃ pratīyate ||</l>
		</lg>
		<p>yadi paurṇamāsīvadaśeṣarūpapratyabhijñānaṃ bhavettato 'nuvādaḥ kalpyeta | yadi vā yajimātrasyānuvādatvamiṣyate tataḥ parityaktaviśeṣaṇo 'nuvāda ityavadhāryeta | atra punaḥ prakṛtā hṛdayādidravyakā rasadravyakāśca yāgāḥ | imau ca paśusomadravyakau, na caivaṃ sati pratyabhijñānamastītyanuvādatvāsaṃbhavaḥ | tatraitatsyāt, vikāreṣu prakṛtivadupacārāt, hṛdayādiṣveva rase ca paśusomaśabdau vartsyete iti tanna | vinā kāraṇena lakṣaṇānāśrayaṇāt | vispaṣṭe hi paraśabdasāmānādhikaraṇye satyananyathāsaṃbhave ca jaghanyavṛttiḥ śabdo bhavati | <pb n="513"/>na caitadubhayamapyasti | śakyaṃ hi mukhyapaśusomadravyaṃ yāgāntaraṃ vidhātum | na ca prakṛteṣvaniviśamānāvetau śabdau nopapadyete | tena yadyapi tāvadavadyatigṛhṇātibhyāṃ coditā yāgāstathā 'pi karmāntaratvaprasaṅgaḥ | kasmātteṣveva yāgeṣu svadravyaprakṛtyapekṣeṣu paśusomau na vidhīyete | tatrā ' 'ha—<hi rend="bold">śrutyā hi rasa aindravāyava</hi> iti |</p>
		<p>paśustāvaddevatāvidhiparatvādanutpattivākye sati aśakya eva vidhātumiti naivopanyasyate | somalatā 'pi vākyavidheyā śrautarasavirodhe sati na saṃbadhyate | kathaṃ punaranupāttadravyaviśeṣeṣvaindravāyavādividhiṣu rasasya śrautatvam | adhikāralabhyo hyasau | tataśca vākyaprāptā lataiva balīyasī syāt | ucyate |</p>
		<lg>
		  <l>śrutyaiva dravyasaṃbandho devatātaddhitaiḥ kṛtaḥ |</l>
		  <l>adhikāreṇa tasyaiva kevaleṣṭā viśeṣyatā |</l>
		</lg>
		<p><note type="reference"><ref cRef="MīSū:2.2.9.23">( a. 2 pā. 2 a. 9 sū. 23 ) |</ref></note>guṇaścāpūrvasaṃyoge, ityatrādhikaraṇe vistareṇābhidhāsyate, yathā taddhitaśrutyā vākyaprakaraṇādilabhyasya viśeṣasyaivāsya śabdavācyasya devatāsaṃbandhe kṛte ko 'sau dravyaviśeṣa ityapekṣāyāṃ vākyaprakaraṇādibhistadavāptiḥ kevalā na tu taireva devatāsaṃbandha iti | kiṃ ca |</p>
		<lg>
		  <l>utpattivākyaśiṣṭaśca raso vākyāntarāllatā |</l>
		  <l>prakṛtāpekṣiṇastena durbalaiṣā 'vagamyate ||</l>
		</lg>
		<p>tataśca guṇādapi te bhedaḥ prāpnoti | <note><p>prakṛteṣu yāgeṣu śrautarasavirodhāllatāyāḥ pradeyatayā vidhyayoge 'pi vrīhyādivatpradeyaprakṛtitayā vidhyupapatteḥ | śrutyā hi rasa ityādinā bhāṣyeṇoktaṃ dūṣaṇaṃ śakyaparihāramityevaṃ parihāraprakāramupanyasyati—śakyamityādinā |</p></note>śakyaparihāraṃ tvidam | kutaḥ |</p>
		<lg>
		  <l>yathaivāṣṭākapālādau śraute 'pi sati vākyataḥ |</l>
		  <l>vrīhyādayo vidhīyante tathā somo vidhāsyate ||</l>
		</lg>
		<p>vidhīyamānaṃ hi durbalaṃ viruddhaṃ bādhyate nānuguṇam | anuguṇaśca somo rasasya prakṛtyapekṣiṇastādarthyena saṃbandhāt | tadyathā ' 'gneyo 'ṣṭākapāla iti śrutivihite 'pyaṣṭākapāle <pb n="514"/>sati vrīhiyavau vidhīyamānau na virudhyete | puroḍāśāpekṣitaprakṛtirūpatvāt | na hi vrīhīn gṛhṇannaṣṭākapālaṃ na karoti | tena cātra na karmāntaratā | tathā 'tra na some gṛhyamāṇe rasaḥ parityakta ityavirodhātpūrvatraiva saṃbhavanna guṇo bhedakaḥ syāt | api ca siddhānte 'pyetattulyamanabhiṣutalatādānānabhyupagamāt | tatra yathā tava rasaprakṛtirlatā bhavati tathā pūrvapakṣe 'pi bhaviṣyati | api ca viruddhataraṃ tavā ' 'padyate | katham |</p>
		<lg>
		  <l>utpattivacanātsiddhā latā cedyāgasādhanam |</l>
		  <l>na sā vākyāntaraiḥ paścādrasībhavitumarhati ||</l>
		</lg>
		<p>rasasya prakṛtyā vinā niṣpattyabhāvādākāṅkṣitaḥ prakṛtisaṃbandho vākyāntareṇāpi kriyamāṇo na virudhyeta | prakṛtestvavikṛtāyā eva sāmarthyādanapekṣitā vikārāpattirutpattivākyavirodhinī na yuktā vākyāntaraiḥ kartum | tasmādvrīhiyavavākyamudrāmudritatvādanuddhāṭyaiva guṇavidhitvaṃ samudāyānuvādamātraṃ nirākāryaṃ paśau tanmātreṇāpi siddheḥ | some tu vrīhivākyatulyatvāśaṅkāmadhikāṃ nirākartumuttaraṃ sūtraṃ prastotavyam |</p>
		<p>atha vā bhaṅktvaiva pūrvopapattimuttarayaiva nirṇayaḥ | <note><p>dravyasaṃyogādityasya pūrvapakṣaparatve 'yamarthaḥ | hṛdayādivākyaṃ—gṛhaṇātivākyaṃ ca karmacodanā pratyetavyā | anyatrāsaṃbhavanniveśasya hṛdayarasādidravyasya saṃyogāt | tathā hi | paśusomavākyayorutpatticodanātve hi prakaraṇe—prakaraṇasāpekṣāvadyatigṛhṇātivākyeṣu dravyasaṃyogo—hṛdayarasādidravyasaṃskāro vidhīyamāno na yāgāṅgatvaṃ pratipadyate; utpattiśiṣṭapaśusomāvarodhena hṛdayādīnāṃ sādhanatvānupapatteḥ | na hi tasya, utpattiśiṣṭadravyasyāvadānagrahaṇādi saṃskārakaṃ bhavati nāśakatvāditi | bhāṣyakāramatarītyā siddhāntaparatve tvevaṃ sūtrayojanā—paśusomarūpāpūrvadravyasaṃyogātpaśusomavākyayoreva karmacodanā, yataḥ, dravyasaṃyogaḥ—paśuśabdaḥ somaśabdaśca, prakaraṇe hyanarthakaḥ—prakṛte hṛdayādāvanarthako lakṣaṇāprasaṅgāt | na hi hṛdayādivākyavihitayāga eva pradeyaprakṛtitvena paśusomavidhiḥ saṃbhavati | paśuvākye tāvat prāptakarmānuvādena devatāvidhiḥ prakṛtividhiśceti vākyabhedāt | somavākye tūttarasūtre vakṣyata iti |</p></note>pūrvasūtreṇa vā pūrvapakṣaṃ parigṛhyottaraṃ tu sūtraṃ tuśabdasthānacaśabdamuttarapakṣe yojayitavyam | kathaṃ punardravyasaṃyogādityanena pūrvapakṣo 'bhidhīyate | taducyate | ‘hṛdayasyāgre 'badyati’ ‘aindravāyavaṃ gṛhṇāti’ ityetāḥ kiṃ dadhyādivadguṇārthāḥ śrutayaḥ | tataścottarayorutpatticodanārthatvam | utaitā eva karmacodanā iti || kiṃ prāptaṃ naitāḥ pūrvavadnuṇārthāḥ punaḥ śrutayaḥ kiṃ tūtpatticodanāḥ | kathaṃ, dravyasaṃyogāt—hṛdayādidravyasaṃyogāttaireva vākyaiścodanā paśusomayoḥ | kiṃ kāraṇaṃ, itarathā hi prakaraṇena hṛdayādisaṃyogo yāgāṅgatvaṃ pratipadyeta, na cāsau tasya guṇārthena saṃbhavati, <pb n="515"/>utpattivākyaśiṣṭapaśulatāvirodhāt | atha vā pūrvoktena nyāyenānyata eva paśusomayoḥ siddhatvādasminprakaraṇe punaranarthako dravyasaṃyogastvatpakṣe bhavet | mama tu somaśabdo nāmadheyamagnīṣomīyavākyaṃ ca devatāvidhānārthamiti na kiṃcidanarthakam | tasmādavadyatigṛhṇātisaṃyuktaiva yāgotpatticodanā syāt || 17 ||</p>
	      </div><!-- sūtra !-->
	      <div type="sūtra" n="18">
		<p>naivaitau samudāyānuvādau <note type="reference"><ref cRef="MīSū:2.2.4.10">( a. 2 pā. 2 a. 4 sū. 10 ) |</ref></note>‘codanā vā 'prakṛtatvāt’ ityetasmādeva hetoḥ | kathaṃ prakṛtā na saṃbhavanti | yato 'vadyatigṛhṇātayo na yāgānāṃ codakāḥ, kiṃ tarhi, saṃskāramātravidhayaḥ |</p>
		<p>tanmātraparyavasānāt | tanmātraparyavasāyini vākye niṣpramāṇakatvānnāśrutayāgakalpanaṃ śakyam | evaṃ hi sa kalpyamānaḥ kalpyeta devatoddeśena gṛhītaṃ dravyaṃ na yāvadyāgena saṃbadhyate na tāvattaddevatyaṃ kṛtyaṃ kṛtaṃ bhavatīti | tatra yadaivānyathānupapattyā yāgaṃ kalpayitumārabhate tadaiva saṃnihitaḥ pratyakṣo yajiraviśeṣātsarvāndravyadevatāsaṃyogānupapādayitumupatiṣṭhanyāgāntarakalpanāpramāṇaṃ niruṇaddhi | tasmiṃścāpramite kasya samudāyānuvādo bhaviṣyati | yaduktamāgneyādivannāparikalpite yajau vākyāntarāpekṣeti | tatra brūmaḥ |</p>
		<lg>
		  <l>puṃvyāpāraniyogena vākyaṃ sarvatra pūryate |</l>
		  <l>tadalābhe tvapūrṇatvaṃ tallābhe vākyasaṃgatiḥ<note><p> parisamāptirityarthaḥ |</p></note> ||</l>
		</lg>
		<p>āgneyo 'ṣṭākapālo bhavatīti na yāgādanyaḥ puṃvyāpāraḥ pratīyata iti prāktadanumānādaparipūrṇaṃ vākyam | iha tvaindravāyavaṃ gṛhṇātīti grahaṇabhāvanāyāṃ puruṣo niyujyate | tatra  <pb n="516"/>prāgapi yajyanumānādasti vidherviṣaya iti samāpyate vākyam | idaṃ tvanyat, yattataḥ paramapi kiṃcidapekṣyate | sarvameva hi vākyaṃ svārthe paryavasite arthāntarāpekṣāṃ na jahāti, na ca tāvatā tadasamāptaṃ bhavati | yā tvasāvapekṣā sā vākyāntareṇa pūrayiṣyata ityavagamānna vākyāntarasaṃbandhaṃ na sahate | tena yajyanumānavelāyāṃ prativākyaṃ ‘somena yajeta’ ityasyopasthānaṃ na virudhyate | ‘āgneyo 'ṣṭākapālaḥ’ iti tu bhavaterapuruṣavyāpārātmakatvātprāgyajerna kiṃcidvihitaṃ na kiṃcitpratiṣiddhamityasamāpte vākye vākyāntare cānapekṣite yajiranumīyamāno na vākyāntaragataḥ saṃbadhyata iti vaiṣamyam | atha yaduktamutpattiśiṣṭayoḥ paśusomayorna vākyāntaragatā vikārāpattiryukteti | tatra brūmaḥ |</p>
		<lg>
		  <l>dravyeṇātyantabhinnena saha cintyaṃ balābalam |</l>
		  <l>hṛdayādirasadvāramaṅgatvaṃ paśusomayoḥ ||</l>
		</lg>
		<p>yadyatrautpattikau paśusomau parityajyātyantavyatiriktaṃ kiṃcid dravyaṃ vidhīyate tato virodhaḥ syādiha tu paśunaiva hṛdayādidvāreṇa yāgaḥ sādhyate | somena ca rasadvāreṇa | na cetikartavyatāsaṃbandhe kaścidvirodhaḥ | paśusomau hi yāgasādhanatvena codyamānāvitikartavyatāmākāṅkṣataḥ | tatra ca rasahṛdayādiniṣpattidvāreṇetyevaṃ kathaṃbhāvaḥ pūryate, tenānugrāhakatvānna tatkalpane virodhāpattiḥ | yattu prākaraṇikaiḥ krayādivākyaireva prāptatvādiha dravyasaṃyogo 'narthaka iti | tatrāpi acodakāśca saṃskārā ityevottaram | na hi te vidhayaḥ somasya paśorvā codakāḥ, kiṃ tarhi tayoreva saṃskārakāḥ |</p>
		<p>tena coditasya dravyasya yathākathaṃcidupādānena yāgasādhanatve prasakte krayopāttenaivābhiṣavādisaṃskṛtena ca sādhayitavyamiti vidhīyate | na ca mantravarṇasyātyantāvihitacchāgaprāpaṇasāmarthyaṃ, paśucodanāvihitasya tu saṃdehāpanayanamātramupayujyate | na cāvadyatirekāntena yāgamanumāpayati | vinā 'pi tenaṃ khaṇḍanamātratayā loke vede copapatteḥ | dravyadevatāsaṃyogastu na kathaṃcidyāgādvinā sidhyatītyanumānavaiṣamyam | na ca sāṃnāyyāvadyatiḥ prakṛtau codito 'rthagṛhītatvādyatastaddharmaprāptirapi<note><p>prakṛtau sāṃnāyyāvadānasya ‘caturavattaṃ juhoti’ iti vidhyākṣiptatvenāvidhayetvādavidhayesya ca prakṛtitvāṅgagrāhakatvayorasaṃbhavānna tato dharmātideśaḥ saṃbhavatītyabhiprāyaḥ |</p></note> syāt | na cāsya yāgadravyārthatvamitikartavyatā, yena tadatidiśyeta | na cedṛśe 'rthe sāmānyato dṛṣṭaṃ prakramate | pūtikābhiṣavaphalacamasabhakṣayostu vākyaprakaraṇābhyāṃ tādātmyavijñānamityasamānatā | somavākye 'pi viśiṣṭavidhau pratyakṣopātte satyānumānikāsaṃbhavādevātulyatvam | na caindravāyavādivākye 'pyaṣṭākapālādivākyeṣviva guṇavākyatve 'pi vākyabhedaḥ | kutaḥ |</p>
		<lg>
		  <pb n="517"/>
		  <l>vidheyānekabhāve 'pi devatāgrahaṇātmanā<note><p>devatā, grahaṇaṃ cetyevaṃrūpeṇa vidheyānekatve 'pi prakaraṇalabhyayāgākhyakriyāntaraprasādena grahaṇakālikoccāraṇakarmatvasaṃbandhena devatāviśiṣṭa grahaṇavidhisaṃbhavānna vākyabheda iti ślokārthaḥ |</p></note> |</l>
		  <l>kriyāntaraprasādena viśiṣṭavidhisaṃbhavaḥ ||</l>
		</lg>
		<p>śakyate hīndravāyvādiviśiṣṭagrahaṇabhāvanāvidhirāśrayitum | arthaprāpre vā grahaṇe samāsopāttaikadevatāvidhānamātramaviruddham | prakaraṇalabhyaśca pradhānasaṃbandha iti guṇavākyatve 'pyadoṣaḥ | tasmādeṣāṃ saṃskāratvādanyato yāgamapekṣamāṇānāmaviruddho 'nyena yāgavidhiḥ | evaṃ ca sati jyotiṣṭomenetyekavacanaṃ mukhyameva bhavati | na ca somaśabdaḥ kleśenānarthakaṃ dvitīyanāmatvaṃ pratipatsyate | na cā ' 'ghārāgnihotrapūrvapakṣasadṛśaḥ samastavākyānuvādo 'narthaka āśrito bhaviṣyati | tena codanā paśusomayoriti siddham || 18 ||</p>
	      </div><!-- sūtra !-->
	      <div type="sūtra" n="19">
		<p>kramasamuccayayoḥ paśāvaparicoditatvādvṛttā kathā <note type="reference"><ref cRef="MīSū:1.6.1.1">( a. 1. pā. 7 a. 1 sū. 1 ) |</ref></note>‘paśorekahaviṣṭvam’ ityatrodbhaviṣyati kiṃ samastādavadātavyamuta pratyaṅgamutaikasmādathavā hṛdayādibhyaḥ parigaṇitebhya iti | some tu paricodanāparihāro 'bhidhīyate |</p>
		<lg>
		  <l>vākyena yadi yāgasya śrūyeran devatāḥ pṛthak |</l>
		  <l>vyakalpiṣyanta sarvāstu yugapadyāgasaṃgatāḥ ||</l>
		</lg>
		<lg>
		  <l>yatra vākyena saṃbandho nirapekṣeṇa codyate |</l>
		  <l>tatra tulyārthavartitvānnopapannaḥ samuccayaḥ ||</l>
		</lg>
		<p>yadyaindravāyavena yajeta, indravāyubhyāṃ vā yāgaṃ nirvartayediti śrūyeta tato 'nyonyanirapekṣairvākyaistulyārthatvena jñāyamānā vikalpabhājo bhaveyuḥ; imāḥ punargrahaṇasaṃbaddhāḥ śrutāḥ, <pb n="518"/>prakaraṇena yāgasaṃbandhaṃ pratipadyante | na ca prakaraṇavyāpāraḥ paryāyo yenānyonyanirapekṣāḥ saṃbadhyeran | sarvagrahaṇeṣu hi yugapaditikartavyatātvena gṛhīteṣu tadgatā devatāstanmātreṇāparyavasyantyaḥ prakaraṇinā yāgenā ' 'kāṅkṣitā yugapadeva saṃbadhyante | tatra nāma vikalpo yujyate yatretaretaranirapekṣāḥ samānārthe niyujyante | kiṃ kāraṇam |</p>
		<lg>
		  <l>pratyekaṃ hi samarthatvaṃ vākyādevāvadhāritam |</l>
		  <l>sāpekṣatve vipadyetetyevaṃ sarvaṃ vikalpate ||</l>
		</lg>
		<p>na tviha prattyekaṃ jyotiṣṭomanirvartanasāmarthyamindravāyvādīnāmavagamyate, tādṛgviniyojakābhāvāt | satyapi ca pratyekaṃ yāganirvartanasāmarthye tadviśeṣajyotiṣṭomanirvṛttiryathāvacanaṃ vijñāyata iti naiva pratyekaṃ tulyārthatvam | pratyekaṃ tulyārthāśca vrīhiyavādayo vikalpante | vākyasaṃyogino hi te parasparanirapekṣāḥ svena svena vākyena viniyujyante | nanu ‘aindravāyavaṃ gṛhṇāti’ iti vākyameva viniyojakamupalabhyate | ataśca ‘maitrāvaruṇam’ ityetasya pūrvanirapekṣameva devatāvidhisāmarthyaṃ vijñāyate | satyam | grahaṇaṃ pratyanyonyanirapekṣā vidhīyante na tu tatraikārthatvamadṛṣṭārthatvāt | kathamadṛṣṭārthatvamiti cet | ucyate |</p>
		<lg>
		  <l>pūrvaṃ pradhānasaṃbaddhaṃ saṃskāre śrūyate yadi |</l>
		  <l>taddṛṣṭārthaṃ vinā tena yadi vā 'sau na sidhyati ||</l>
		</lg>
		<p>yadi hi prathamaṃ yāgena saṃbaddhāḥ satyo devatā nirvāpāvāhanādiṣviva grahaṇeṣu punaḥ śrūyeran yadi vā tābhirvinā grahaṇameva na nirvartete tatastatra śravaṇaṃ dṛṣṭārthamanāgatasmṛtirūpeṇa kalpeta | na tvindravāyvādayaḥ prathamaṃ jyotiṣṭome śrutāḥ | nāpi tadabhāvena grahaṇaṃ sidhyati | tatraivaṃ ca satyapi yaddevatāyuktaṃ grahaṇaṃ kartavyamiti śrūyate tatrādṛṣṭādṛte na <pb n="519"/>kiṃcitprayojanamasti | nanu ca yāgasyaitā devatā bhaviṣyantīti jñātvā vinā 'pi prathamaviniyogena tadviṣayasmṛtyarthatvaṃ vijñāyate | naitadasti | kutaḥ |</p>
		<lg>
		  <l>sarveṇa vidhivelāyāṃ prayojanamapekṣyate |</l>
		  <l>tadvelāyāmataḥ kalpyo dṛṣṭādṛṣṭārthanirṇayaḥ ||</l>
		</lg>
		<p>‘aindravāyavaṃ gṛhṇāti’ ityetadvākyapravṛttikāle kiṃ prayojanamityapekṣā bhavati | tatra yadyapi prakaraṇavaśāditikartavyatātmakasya grahaṇasya yāgasaṃbandhaḥ kathamapi bhavatītyavadhāryate tathā 'pi devatānāmanyasaṃyuktatvādakriyārūpatvācca na prakaraṇena yāgārthatvaṃ vijñāyata ityavaśyaṃ yāgasaṃbandhanirapekṣaṃ tāvadgrahaṇaṃ prati prayojanaṃ kalpyamityadṛṣṭakalpanamāpadyate | tasmiṃstu śāstravelāyāmavadhārite yadyanuṣṭhānakāle dṛṣṭamapyanuniṣpādi bhavati kena tannivāryate | na tu tena śāstrapravṛttiḥ pratibadhyate | tena prativākyaṃ devatāsaṃyogānāmadṛṣṭārthatvātsamuccayaḥ | tatra ‘na ca yatsamitsaṃbandhena kriyate tat tanūnapātsaṃbandhena’ ityanena nyāyena<note><p>abhyāsādhikaraṇe bhāṣyakāroktanyāyenetyarthaḥ |</p></note> bhedena śrutā devatā grahaṇasaṃbaddhā nopapadyate yadi grahaṇaṃ nā ' 'vartate iti pratidevataṃ somo grahītavyaḥ | eṣa tāvatsūtrārthaḥ | tadbhedāt—devatāsaṃyogabhedād, grahaṇakarmaṇo 'bhyāso devatāsaṃyuktagrahaṇasaṃskāryadravyapṛthaktvādanarthakaṃ hi—saṃyogāntaraśravaṇamananuṣṭhīyamānamanarthakaṃ syāt | tena grahaṇasya bhedaḥ saṃskāryaṃ dravyaṃ prati guṇabhāvāt | etaddevatāvanti grahaṇāni yāgaprakramātmakatvānna yāgādṛte devatārthaṃ dravyaṃ saṃskartuṃ śaknuvantītyevamapekṣite bhaviṣyati kaścidyāgo ya etāni dravyāṇi devatāsaṃbandhamāpādayiṣyatīti | yāgo 'pi cāvihitadevatākaḥ śrutiliṅgavākyairdevatāmalabhamānaḥ prakaraṇasya cedṛśe vastunyakriyātmake vyāpārābhāvādgrahaṇeṣu tāvadviniyojakaṃ bhavati | tāni cāparyāyavidhānādbhinnādṛṣṭasaṃbandhitvācca yugapadgṛhyante tadvaśena devatānāmapi samuccayasiddhiḥ | nanu prakaraṇagṛhītānāmapyekārthānāṃ puroḍāśavibhāgamantraprabhṛtīnāmiṣyata eva vikalpaḥ, satyamiṣṭo na tu tatra prakaraṇaṃ kevalaṃ vyāpriyate | liṅgānumitayā śrutyā pratyekaṃ vibhāgāṅgatve vijñāte darśapūrṇamāsavibhāgārthatvamātraṃ prakaraṇādbhavati vibhāgāntare 'pyānarthakyāt | tatra yadyapi darśapūrṇamāsau samuccayena gṛhṇītastathā 'pi na vibhāgadvāranirapekṣayoḥ sāmarthyamasti | yacca dvāraṃ tadvikalpenāvaruddhaṃ na samuccayagamyam, iha punarviparītametat | yānyeba hi dvārāṇi grahaṇāni teṣveva devatāḥ samuccitāḥ | tatra pratyekaṃ grahaṇayogyo 'pi dvārasamarpaṇavaśena pravartamānaḥ kimidānīṃ kariṣyati | nanu grahaṇānāmapi pratyekaṃ dravyaprakalpanarūpeṇa devatāsamarpaṇena ca pradhānopakārasāmarthyamastīti vibhāgamantravadvikalpena bhavitavyam | <pb n="520"/>bhavedevaṃ yadi pūrvaṃ nānādevato yāgo 'vagataḥ syāt | tatastadartho 'yaṃ dravyaprakalpanabheda ityavagamyate, na tvasāvevamavagata iti prakalpanabhedāmnānamadṛṣṭārthaṃ vijñāyate | avaśyaṃ ca guṇātprakalpanāni bhettavyāni | na hyekasminprakalpane yugapatparyāyeṇa vā devatāḥ saṃkalpayiṃtu śakyante | yaugapadyaṃ tāvatkramavartinyā vācā naiva śakyam, adevatābhūta eva samudāyaḥ saṃkalpitaḥ syāt | na hīndravāyvādisamudāye devatātvaṃ kena ciduktam, pratipadotpannaistaddhitaiḥ pratyekaṃ pratīyamānatvāt | na ca krameṇoddeśaḥ | katham |</p>
		<lg>
		  <l>dravyasya gṛhyamāṇasya devatoddeśacodanā |</l>
		  <l>na caikāṃ devatāṃ muktvā taduddeśasya saṃbhavaḥ ||</l>
		</lg>
		<p>yadi tu prāgūrdhvaṃ vā grahaṇāduddiśedacoditameva kuryāt | kiṃ ca |</p>
		<lg>
		  <l>etasyā iti saṃkalpa uddeśo 'trābhidhīyate |</l>
		  <l>anyasminkriyamāṇe ca pūrvastatra vipadyate ||</l>
		</lg>
		<p>yaddravyamindravāyubhyāṃ dātavyamiti saṃkalpitaṃ tasya tyaktaprāyatvādanīśo yajamānaḥ kathamiva vakṣyati mitrāvaruṇābhyāmetadeveti | tatraikāmuddiśya devatāntarasaṃkalpe kriyamāṇe pūrvadevatātastaddravyamācchinnaṃ syāt | pūrvasaṃkalpālocanena bā naivottaraḥ pāramārthikatvaṃ pratipadyata ityasatsaṃvyavahāramātramevānuṣṭhīyeta na codanārthaḥ | tenāvaśyaṃ yāvaddevataṃ grahaṇabhedaḥ kartavyaḥ | kiṃ ca |</p>
		<lg>
		  <l>śakyate cāgṛhīte 'pi yatra kvacidavasthite |</l>
		  <l>dravye 'smindevatoddeṣṭumityadṛṣṭārthatā vidheḥ ||</l>
		</lg>
		<p>devatoddeśasvatvatyāgātmako hi yāgaḥ | śakyate ca pūyamānāvasthenāpi somena krayottarakālaṃ vā sarvāvasthāviyuktenāpi nirvartayitumityaśeṣottarasaṃskāravidhānamadṛṣṭārtham | yatra tu puroḍāśādi dravyaṃ codyate tatra yāvadavahantyādividhānaṃ tatsarvaṃ tanniṣpattyarthatvāddṛṣṭārthaṃ bhavati | na ca grahacamasasthena somena yaṣṭavyamityutpaticodanā, latāmātraparyavasānāt | tenā 'tmīyādṛṣṭabhedanirvṛttyarthamapi grahaṇāni samuccetavyāni ‘daśamuṣṭīrmimīte’ iti ca prakaraṇe parimāṇaṃ śrutam | ataḥ ‘somena yajeta’ ityetadvacanameva viśeṣyate daśamuṣṭinā somena yajeteti | sa ca niyataparimāṇenodakenābhiṣuto 'lpaparimāṇeṣu bhinneṣu grahacamaseṣu na grahaṇabhedamantareṇa śakyate grahītumiti bhedena gṛhyate | tathāvasthena ca yāgo nirvartayitavyaḥ | so 'pyanabhyastastathā 'vasthitaṃ na śaknoti sarvaṃ saṃbhāvayitumiti <pb n="521"/>prayojanavaśenābhyasyate, tena tatrāpi sūtram | tadbhedāt—prakalpitasomabhedādyāgakarmaṇo 'bhyāsaḥ, svīkṛtadravyapṛthaktvādaśeṣamatyajyamānamanarthakaṃ syāt | ata utpattau sakṛcchrutasyāpi vākyāntaraprakalpitāvasthautpattikadravyaguṇatvavaśenānuṣṭhānabhedaḥ | taddhi dravyamavaśyaṃ yathāgṛhītameva dātavyam | punarekīkaraṇe pūrvakṛtagrahaṇabhedavaiyarthyaprasaṅgāt | na ca yathāsaṃkalpitāḥ svairbhāgairdevatāḥ saṃbadhyeran | na ca tyāgakāle marvāḥ saṃkalpayituṃ śakyante, yenābhyāsabhītaiḥ sarvoddeśena sakṛdeva sarvaṃ dravyaṃ miśrīkṛtaṃ dīyeta | tathā kṛte 'pi ca bhāgasaṃkaraḥ prāpnotyeva | prakalpite ca māganānātve vacanādṛte 'vaśyaṃ parihāryā saṃkarāpattiḥ | tasmādyathāsaṃkalpitasya pradānātsarvadevatāsamuccaye satyupapannametata ‘daśaitānadhvaryuḥ prātaḥ savane grahāngṛhṇāti’ ‘āśvino daśamo gṛhyate’ ‘taṃ tṛtīyaṃ juhoti’ iti | tena siddhamekakarmatvam | prayojanaṃ <pb n="522"/>pūrvapakṣe somavikāreṣvekasyaiva grahasya dharmaiḥ sakṛdanuṣṭhānena bhavitavyam | siddhānte tu prakṛtitulyamevānuṣṭhānamiti<note><p>vikalpe pūrvapakṣyupanyastakhādirādidṛṣṭāntavaiṣamyapradarśanārtham ( ‘saṃskārastu na bhidyeta’ ) ityetatsūtrasthaṃ bhāṣyaṃ spaṣṭārthatvānna vyākhyātam |</p></note> || 19 || 20 ||</p>
	      </div><!-- sūtra !-->
	      <trailer>iti paśusomādhikaraṇam || 6 ||</trailer>
	    </div><!-- adhikaraṇa !-->
	    <div type="adhikaraṇa" n="7">
	      <head type="toc">saṃkhyādhikaraṇam</head>
	      <div type="sūtra" n="21">
		<p>gato 'bhyāsāpavādaprasaṅgaḥ | saṃkhyayā bheda idānīmabhidhīyate | tatra <note type="reference"><ref cRef="TaiSaṃ:2.3.9">( tai. saṃ. 2-3-9 )</ref></note>‘tisra āhutīrjuhoti’ ‘dvādaśa dvādaśāni juhoti’ ityevamādaya utpadyamānakarmasāmānādhikaraṇyacoditāḥ svasaṃkhyāyuktā udāhartavyāḥ | sakṛjjuhotiśravaṇātkarmaikatve sati saṃkhyānugraho 'bhyāsena bhaviṣyatīti prāpte 'bhidhātavyam | utpadyamānasyaivātra homasya saṃkhyāsaṃbandhaḥ śrūyate notpannasya paścāt <note type="reference"><ref cRef="TaiSaṃ:6.3.7">( tai. saṃ. 6-3-7 )</ref></note> ‘ekādaśa prayājān’ itivat | na ca pṛthaktvena vinā saṃkhyāyā ātmalābhaḥ saṃbhavati | na cābhyāsapūritā saṃkhyā samañjasā bhavati | agatyā hi sā niyataparimāṇaprayājopasadādiviṣayatvenā ' 'āśrayiṣyate | saṃbhavati cātra prāganavadhāritasaṃkhyāntaratvātsvarūpata eva bhedaḥ | tasmātkarmapṛthaktvaniveśinyevaiṣā nābhyāsapṛthaktvāśrayā ' 'śrayitavyā | tathā ca vakṣyati <note type="reference"><ref cRef="MīSū:1.5.6.16">( a. 10 pā. 5 a. 6 sū. 16 ) |</ref></note>‘āgamena vā 'bhyāsasyāśrutetvāt’ iti | nanu ca juhotiśabdātprathamameko homo 'vadhārita ityabhyāsena pūraṇameva prāpnoti | na | juhotiśabdāmihitasya karmaṇo 'sattvabhūtatvenāsaṃkhyatvāt | yā hi tatra juhotipade saṃkhyā, kartuḥ khalu sā bhaviṣyati na bhāvanādhātvarthayoḥ | tatra sakṛdāmnānavaśādarthādekasaṃkhyaṃ homamutprekṣitumārabhamāṇa eva svavākyaśrutayā saṃkhyayā vāryamāṇastatparicchinnamevāṅgīkurvansvarūpabhedaṃ sarvatra pratipadyate | tasmātkarmabheda iti | yattu bhāṣyakāreṇa ‘saptadaśa prājāpatyān’ ityudāhṛtaṃ tatra dravyagatā 'pi saṃkhyā karmabhedaṃ karotītyetadduṣpratipādaṃ pratipādayāmītyanenaivābhiprāyeṇa | kutaḥ saṃśayaḥ | ucyate |</p>
		<lg>
		  <pb n="523"/>
		  <l>kiṃ nvayaṃ taddhitāntānāmekaśeṣaḥ kṛto bhavet |</l>
		  <l>kiṃ vā kṛtaikaśeṣāṇāṃ paścāttaddhitasaṃgatiḥ ||</l>
		</lg>
		<p>yadi prajāpatireteṣāṃ devateti kṛtaikaśeṣeṇa sarvanāmnā nirdiśya taddhitaḥ kriyate tata eka eva saṃbandhaḥ saptadaśānāṃ dravyāṇāmekasyāśca devatāyā ityekakarmatvam | atha tu prajāpatirdevatā 'syeti prājāpatyaśca prājāpatyaśceti saptadaśakṛtva uccārya prājāpatyā iti sarūpaikaśeṣaḥ kriyate tataḥ saptadaśaiva dravyadevatāsaṃyogāḥ pṛthakpradarśitā iti pratisaṃyogaṃ yāgānumānātkarmabhedaḥ | kiṃ tāvatprāptam | ekakarmeti | kutaḥ |</p>
		<lg>
		  <l>pratyayārthabahutvaṃ hi pratyakṣamupalabhyate |</l>
		  <l>tatkṛtaṃ caikaśeṣatvamiti na prakṛtau bhavet ||</l>
		</lg>
		<p>yo hi prājāpatyaḥ prājāpatyaścetyevamekaśeṣaṃ karoti tenobhayoḥ prakṛtipratyayayorasāvabhyupagato bhavati | tasya ca nimittaṃ bahuvacanānyathānupapattiḥ | na ca tatprātipadike bahuvacanamupalabhyate yena tasyāpyekaśeṣaḥ kriyate | na ca tadekaśeṣamantareṇa pratyayārthasya darśayituṃ na śakyate | vigṛhyamāṇavelāyāṃ sarvanāmnā kathyamānatvāt | tasmātsakṛcchruta eva prajāpatirbahubhirdravyaiḥ saṃbadhyate | kiṃ ca |</p>
		<lg>
		  <l>karmāṇyaśrūyamāṇāni tadapūrvāṇi cātra me |</l>
		  <l>na kalpyāni bhaviṣyanti siddhe 'rthe stokakalpanāt ||</l>
		</lg>
		<p>kṛtvā 'pi hi taddhitāntenaiva caikaśeṣaṃ na tāvanmātreṇa mucyate | punaradṛṣṭāśrutāni karmāṇyapūrvāṇi ca kalpayitavyāni | na ca tāni yatheṣṭaṃ kalpayituṃ labhyanta ityuktaṃ śabdāntarādhikaraṇe<note type="reference"><ref cRef="MīSū:2.2.1.1">( a. 2 pā. 2 a. 1 sū. 1 ) |</ref></note> | yanmātreṇa vinā coditadravyadevatāsaṃbandhānupapattistanmātramevādṛṣṭāśrutamarthāpattyā kalpayituṃ śakyate nānyat | tenābhyadhikaṃ na labhyate | avaśyaṃ hyekādikrameṇa saptadaśa karmāṇyapūrvāṇi ca kalpayitavyāni | tatra prathamakalpanenaivānuṣṭhānatantratvavadagṛhyamāṇaviśeṣatvātsarvadravyāṇi yāgavanti jātānīti nopariṣṭādgantuṃ śakyate | kiṃ ca |</p>
		<lg>
		  <pb n="524"/>
		  <l>na cānyabhedenānyasya bhedo bhavitumarhati |</l>
		  <l>hṛdayādyavadānānāṃ na bhedātkarma bhidyate ||</l>
		</lg>
		<p>yadi hi dravyabhedātkriyāṇāṃ bhedaḥ syāttato hṛdayādibhedena dvyavadānabhedenāpi vā bhedaḥ syāt | na cārhati bhavitum | vakṣyati hi—<note type="reference"><ref cRef="MīSū:6.3.3.12">( a. 6 pā. 3 a. 3 sū. 12 ) |</ref></note>‘api vā 'vyatirekādrūpaśabdāvibhāgācca’ iti | prakṛtau ca kṛtsne paśau yāgasādhanatvena codite tathaivotsraṣṭavye prāpte hṛdayādyekādaśāvadānaprakṛtitvena paśunā yāgaḥ sādhayitavya iti vākyāntaravaśādavagamyate | tenāsau paśordharmo na yāgasya | ihāpi saptadaśānāṃ yāgasādhanatve 'vagate 'tideśena pratyekaṃ sarvadharmāḥ prāpyanta ityeko 'pi yāgaḥ saptadaśāvadānagaṇānatideśena gṛhṇanna vihanyate | tasmādekaṃ karmeti prāpte, ucyate |</p>
		<lg>
		  <l>ekakarmatvapakṣe syādeka evātra codakaḥ |</l>
		  <l>tataścaikagaṇaprāptyā na sarvapaśusaṃgrahaḥ ||</l>
		</lg>
		<p>na hyetadetāvatyeva vākyaṃ paryavasyati prājāpatyānpaśūniti, kiṃ tarhi, prakṛtivadityaparo vākyaśeṣaḥ | ekakarmatve cātra savanīyaḥ prakṛtirbhavet | tatra caiko 'vadānagaṇo yāgasya sādhanamāsīdityatrāpyeka eva prāpnoti | so 'pi vivakṣitaikasaṃkhyapaśuniṣpanna āsīditi tādṛgeva kartavyaḥ | tataścaikenaiva paśunā siddhattvānna paśvantarāṇi prajāpatinā saṃbadhyanta iti svapadopāttaṃ bahutvaṃ vākyaprāptaṃ ca saptadaśatvamubhayamapi nānuṣṭhīyeta | yadā tu saptadaśa yāgā iti buddhiḥ kriyate tadā pratikarmāvasāyibhiścodakaistāvanta evāvadānagaṇāḥ prāpyante | tatsiddhyarthaṃ cāśrutānāmapi saptadaśānāṃ paśūnāmāgamaḥ kriyate, kiṃ punaḥ śrutānāmupādānam | nanu ca pratyakṣaṃ yāgaikatvamutsṛjya na yuktamānumānikacodakānurodhena nānātvaṃ kalpayitum | paśya |</p>
		<lg>
		  <l>yāgopadeśavelāyāmekānekatvakalpanā |</l>
		  <l>tadvaśenātideśaśca nopadeśastadāśrayaḥ ||</l>
		</lg>
		<p><pb n="525"/>utpattivelāyāṃ hi karmaṇāmekānekatvanirṇayo bhavati | utpattiśca sarvatropadeśena gamyate nātideśena | na hyanutpanne karmaṇi kathaṃbhāvo bhavati | na ca tasminnasatyatideśaḥ pravartate | tasmāccirapravṛttabhedābhedajñānāvasarabhāvitvānnātideśavaśena bhedajñānaṃ yuktam | atrocyate |</p>
		<lg>
		  <l>saṃdigdhe vākyaśeṣebhyo nirṇayaḥ <note type="reference"><ref cRef="MīSū:1.4.adhi.13">( a. 1 pā. 4 a. 13 ) ityatra |</ref></note>prāksamarthitaḥ |</l>
		  <l>sāmarthyācca tadatrāsti dvayaṃ nirṇayakāraṇam ||</l>
		</lg>
		<p>nātrāsmābhiratideśenaiva karmabhedo 'vadhāritaḥ | kena tarhi | prājāpatyānityupadeśenaiva | sa tu dravyadevatāyajisadbhāvamātrarūpeṇa nirṇītaḥ | parimāṇaṃ pratyaniścitasāmarthyaviśeṣaḥ prāgupadiṣṭasaṃdihyamānaikaśeṣataddhitapaurvāparyarūpaḥ sannatideśātmakena vākyaśeṣeṇa tadgrahaṇānurūpasāmarthyena ca nirṇīyate | yadyapi ca paścāttano 'tideśastathā 'pi so 'tra bhaviṣyatītyādita eva jñātvā tadaviruddhārthavṛttitvamupadeśasyādhyavasīyate | tataśca yadyapi prajāpatirdevataiṣāmiti vigṛhya vākyārthonnayanaṃ prakramyate, tathā 'pyante visaṃvādadarśanād bhrāntyā mayā 'sau vigrahaḥ kṛta iti na buṃddhipūrvakārī nādhyavasyati | na cātraiṣa<note><p>yaścopadeśasyātideśānurodhavṛttitve saṃdigdhatvarūpo virodharūpaśca prakāraḥ so 'tra nāstītyarthaḥ |</p></note> prakāro 'sti yenātideśa eva pūrvajñānānurodhena pravarteta | na hyasau prakṛtāvapaṭhyamānānsaptadaśāvadānagaṇānekasminkarmaṇi jñāpayituṃ samarthaḥ | nāpyekasyaiva gaṇasya saptadaśa prakṛtidravyāṇi<note><p>prāpayituṃ samartha ityanuṣaṅgaḥ |</p></note> | na vā 'sau saṃdigdho yenopadeśānnirṇīyeta | na ca saṃdehāvasthatvādupadeśenaikāntiko 'tideśasya virodho yenaikagaṇaprāptirbādhyeta | na hyekakarmatvamupadiṣṭam | sarvatra cāvirodhasaṃbhave virodho nā ' 'śrīyate | śakyate cātra karmabahutvābhyupagamenāṃvirodhaḥ saṃpādayitum | tasmādevamupadeśavacanaṃ vyajyate | prajāpatirdevatā 'syeti vigṛhya saptadaśānāṃ tantreṇoccāraṇam | tataścā ' 'gneyāgnīṣomīyādivadeva bhinnairdevatāsaṃyogairbhinnā yāgāścodyante | yaduktaṃ, bhavati paśorayaṃ dharma ekādaśāvadānaṃ nāma | sa caikakarmatve 'pi pratipaśu bhetsyata iti | tadayuktam | kutaḥ |</p>
		<lg>
		  <l>na hi dravyakathaṃbhāvādatideśo 'tra kalpate |</l>
		  <l>karmodbhūtaḥ kathaṃbhāvaḥ karmadharmānpratīcchati ||</l>
		</lg>
		<p><pb n="526"/>prājāpatyapaśu yāgena bhāvayetkathamiti hyapekṣyate, na paśunā kathamiti, tyajyamānatvena dravyasya jñātaprakāratvāt | prakṛtāvapi caikapaśuniṣpannaikādaśāvadānagaṇasādhyatvaṃ yāgadharmo na paśoḥ | niṣphalatvāt | taddharmatvapakṣe hyavadānairasau saṃskriyeta | na ca tena prayojanam, vināśitatvāt | yāgena tu siddhenārthastatsaṃbandhinā 'pūrveṇa veti sarvamidaṃ tannirvṛttiprakāratvenā ' 'śrīyate | tasmānnaiko yāgo 'nekagaṇaṃ samartho grahītum | na ca tadagrahe 'nekapaśugrahaṇam | yadyapi cāvadānaprakṛterekatvaṃ saptadaśasaṃkhyayā bādhyata iti nānāpaśuniṣpanna eka eva gaṇo gṛhyatāmiti buddhirbhavet | tathā 'pyekādaśa paśava upayujyeranna saptadaśa | <hi rend="bold">nanvekasminnapi yāge saptadaśabhiravadānagaṇairyakṣyata iti</hi>— anekādṛṣṭakalpanābhayātpaśuśabdenāvadānagaṇaṃ yāgapratyāsatterlakṣayitvā tatparicchedārthā saptadaśasaṃkhyā vidhāsyata iti manyate | naitadevam | lakṣaṇākāraṇābhāvāt | na hyasati virodhe lakṣaṇā yuktā | tenaitatsaṃkaṭamāpadyate—saptadaśa paśavaḥ kartavyā ekena cāvadānagaṇenaikapaśuniṣpannenaiko yāgaḥ sādhayitavya iti | na caitatkathaṃ cidanuṣṭhānaṃ śakyam | athānyatrāpi śrutā saṃkhyā 'nyatrāpi nīyate tato 'pūrvapratyāsannatareṣu varaṃ yāgeṣveva kalpitā | na cāvirodhasaṃbhavātkiṃcidapi codakasya bādhanīyamityuktam | pramāṇavaśāccānekādṛṣṭakalpanā 'pi nirdoṣā | kṛtsnavākyagamanikārthaṃ śṛṅgābhiprāyādyupanyāsaḥ | etaduktaṃ bhavati | ye saptadaśavarṇādibhedabhinnāḥ paśavasteṣāṃ kaścitprājāpatyaḥ kartavya iti | tatrā ' 'ha—te hi <hi rend="bold">śyāmāstūparā<note><p>śṛṅgarahitā ityarthaḥ |</p></note> ekarūpāḥ śrūyante tasmātsaptadaśa yāgā iti</hi> | prayo<pb n="527" break="no"/>janaṃ <note><p>yadyapi bhāṣyoktaṃ pūrvapakṣaprayojanaṃ ‘prajāpataye saptadaśa paśavaḥ saṃkalpyante’ iti pūrvapakṣopakramāt ‘eko yāgaḥ saptadaśabhiḥ paśubhirnirvartsyate’ ityupasaṃhārācca yāge sarvapaśusādhyatvasyaiva pūrvapakṣyabhipretatvāvasāyādekapaśusādhanatvasya paśvantarādṛṣṭārthatvasya ca pūrvapakṣyanabhimatatvāvasāyādayuktamiva bhāti tathā 'pi siddhāntabhāṣye 'bhihitasyāpyekapaśusādhanatvasyetarādṛṣṭārthatvasya cā ' 'pādyoktyarthatvenopapādayati yadyapītyādinā |</p></note>yadyapi pūrvapakṣavādino nābhipretaṃ tathā 'pyekasyaiva sākṣādyāgasādhanatvamitare tatsaṃkhyāsaṃpādanārthamupādīyante, ityekasmādavadātavyam | tadvināśe cetare 'pyāvarteran | athavā 'rdhakṛteṣu saṃskāreṣu <note><p>ya eva kaścideko 'neko bā paśurnaṣṭastadā samastapaśvāvṛttiḥ | na tvekasminneva naṣṭe paśau, sarveṣāṃ yāgasādhanatvāviśeṣāditi tārtpayam |</p></note>ya eva naṣṭastatraiva samastānāmāvṛttiḥ | nanu ca yathaiva saptadaśasu yāgeṣu saha kriyamāṇeṣu ekavināśe sati <note type="reference"><ref cRef="MīSū:6.5.21.53">( a. 6 pā. 5 a. 21 sū. 56 )</ref></note>‘ahargaṇe tu yasminnapacchedaḥ’ ityanena nyāyenetareṣu pratīkṣyamāṇeṣu sa evā ' 'vartate tathaiva dravyasāhitye 'pi syāt | naitadevam | tathā hi | saptadaśasaṃkhyaikārthasamavāyivyāsaṅgiyāgasādhanatvamiti tādṛśasyaivopākaraṇādibhirbhavitavyam | tatra yadeva dravyaṃ naṣṭaṃ tenaiva vinā yathāśrutasādhanavināśo jāta iti sarve saṃskārāstiṣṭhatsvapi dravyeṣu sādhanātpracyutā iti punarādita eva kartavyāḥ | tathā yasyāpyabhinavānītasya te kriyante tasyāpi te sādhanabhūtasya śrutāḥ | na ca saptadaśatvena vinā 'sya sādhanatvamastīti tatsiddhaye 'vaśyamitare 'pyapekṣitavyā iti | siddhānte tvanyonyanirapekṣasādhanatvaśaktiyuktānāṃ sahaprayogamātraṃ kriyata ityupapannā tanmātrāvṛttiḥ | nanvevaṃ sati pūrvapakṣanyāyena stotraśastreṣu ‘tāṃ caturbhirādatte’ ityādiṣu caikamantravināśe samastāvṛttiḥ prāpnoti | na | tatra pratyekaṃ sādhanatve sati vacanena samuccayāśrayaṇāt | yatkurvāṇā hi te mantrāḥ stotrādīni sādhayanti tatraiṣāṃ pratyekākāṅkṣānivartanasāmarthyam | <note><p>saṃkhyāyuktavacanaviniyuktānāṃ stotrādimantrāṇāṃ pratyekaṃ yadi vākyārthābhidhānaniṣpādanaśaktirvā, bhaviṣyattarhi vibhajyamānasākaṅkṣatve satyekārthatvāpatterekastotrādisādhanānāmaikamantryaṃ syādityabhiprāyaḥ |</p></note>anyathā hyekamantrataiva syāt | bhinnaireva ca prātyātmikairmantrakāryaiḥ saṃhatya kāryāntaramārabhyate na mantreṣu vyāsaṅgi sādhanatvam | paśūnāṃ tu vyāsaṅgītyuktam |  <pb n="528"/>mantrakāryāṇāṃ tarhi saṃhatyakāritvādekavināśe samastāvṛttiḥ syāt | naitadasti | sādhanavināśavyatirekeṇa kāryavināśābhāvāt | sādhaneṣveva puruṣasya vyāpāra iti tadvināśānurodhenaivānuṣṭhānamiti viśeṣaḥ || 21 ||</p>
	      </div><!-- sūtra !-->
	      <trailer>iti saṃkhyādhikaraṇam || 7 ||</trailer>
	    </div><!-- adhikaraṇa !-->
	    <div type="adhikaraṇa" n="8">
	      <head type="toc">saṃjñādhikaraṇam</head>
	      <div type="sūtra" n="22">
		<p>bahuvicāratvādguṇaprakaraṇabhedāvupekṣya saṃjñā tāvadudāhriyate | tatra ‘athaiṣa jyotiḥ’ ityādiṣvathaśabdaiṣaśabdayoḥ pūrvaprakṛtāpekṣatvātprakṛtahānyaprakṛtaprakriyākalpanadaurbalyādekasyāpi ca dākṣāyaṇayajñādivadvakṣyamāṇena guṇayogenānekanāmadheyatvasiddheḥ<note><p>yathaiva tṛtīyapāde ‘ayaneṣu codanāntaraṃ saṃjñopabandhāt’ ityadhikaraṇe ekasyaiva darśapūrṇamāsākhyasya karmaṇaḥ, ayanapadoktāvṛttyākhyaguṇayogena dākṣāyaṇayajñarūpasaṃjñāntaramiṣyate tathaiva ‘atha punarayam, ityādivakṣyamāṇabhāṣyoktadyotanādiguṇayogenaikasyaiva jyotiṣṭomasya bahavaḥ saṃjñā upapadyante | ato na karmāntaratvamityadhyāhārya pañcabhyantaṃ pūraṇīyam |</p></note> | na ca guṇaphalasaṃbandhapare vākye sati karmāntaraṃ karmānusāri cāpūrvaṃ tatsiddhyarthāni cātyantāśrutetikartavyatādīni kalpitāni bhaviṣyanti | kathaṃbhāvāpekṣayā ca jyotiṣṭomaḥ sahasradakṣiṇādi gṛhṇanna vārito bhaviṣyati | na ca karmāntaravidhāvathaśabdena pūrvāpekṣeṇa kiṃcitphalamasti | na hi kratuḥ kratvantaramapekṣate | na ca kratūnāṃ kramavivakṣeti vakṣyāmaḥ<note type="reference"><ref cRef="MīSū:5.3.adhi.12">( a. 5 pā. 3 a. 12 ) ityatreti śeṣaḥ |</ref></note> | tena kramārthamapi nāthaśabdaśravaṇam | na ca saṃjñā bhāvanāṃ bravīti | nāpi dhātvartho yajatyādivattadupaśliṣṭaḥ, yena tadbhedabuddhiḥ syāt | na ceyaṃ vidhātrī śrutiryena vihite karmāntare puruṣaṃ pravartayet | na cāpravartite puruṣe bhedaḥ pratīto 'pi grahaikatvavadvivakṣyate | yastvatra vidhāyakaḥ<note><p>etena sahastradakṣiṇena yajeta, ityatra śrūyamāṇa ākhyātapratyaya ityarthaḥ |</p></note> sa guṇādyākṣepānna karmasvarūpe nipatati | na cedasāvākṣiptastato 'bhyāsādeva bhedaḥ syānna saṃjñātaḥ | ‘phalasaṃbandho 'pi ca saṃnidhau tvavibhāgāt’ ityanena nyāyena<note type="reference"><ref cRef="MīSū:2.3.1326">( a. 2 pā. 3 a. 13 sū. 26 ) |</ref></note> na <pb n="529"/>karmāntarabuddhiṃ karoti | yadvā dadhigodohanādivatprakṛtakarmāśrayātsahasradakṣiṇāderguṇādevaitatphalamityadhyavasānādakarmāntaratvam | jyotirādiṣu tvayamaparo viśeṣaḥ | yajjyotiṣṭomanāmaikadeśatvena tadbuddhyanapāyaḥ | tathā ‘vasante vasante jyotiṣā’ iti tatra tatra prayogo dṛśyate | tasmācchabdāntarābhyāsasaṃkhyāpūrvakarmāyogyaguṇaprakaraṇāntarāṇāmabhāvādabheda iti prāpte 'bhidhīyate |</p>
		<lg>
		  <l>anukte karmaśabde yā saṃjñā pūrvaṃ pravartate |</l>
		  <l>na vastvantarabuddheḥ sā kathaṃ cidapanīyate ||</l>
		</lg>
		<p>yā hyuptanne pūrvoccārita ākhyātaśabde saṃjñā pravartate, sā pūrvamevā ' 'khyātena bhedābhedayoranyataratra niścaye kṛte paścātpravartamānā na bhindyāt | iyaṃ punarutpatsyamānasaṃyuktā saṃkhyāvacca pṛthaktvaniveśinī | katham | sarvatraiva tāvadanekārthānekaśabdayoranyāyyatvādarthāntaradarśanātsaṃjñāntaramapekṣate | saṃjñāntaradarśanāccārthāntaratvaṃ, taccobhayamapi balīyasastadbādhakapratyabhijñānādbādhyate | yāvattu tādṛgbādhakavijñānaṃ nāsti tāvadanapoditamautsargikaṃ bhedajñānamāste | tadiha pūrvaprastutajyotiṣṭomavilakṣaṇamanantaram ‘athaiṣa gauḥ’ iti saṃjñāntaramuccāryamāṇameva pūrvasaṃbandhānubhavādṛte tatra buddhimanādadhadātmānurañjitapratyāyyārthāntarabuddhiṃ karoti | tatra prāgūrdhvaṃ vā saṃjñī syādityanviṣyamāṇe yāvantaḥ prāguccāritā yajatayaste sarve jyotiṣṭomabuddhāvavicchinnāyāṃ pravṛttatvāttadviṣayatvenāvadhāritā nārthāntaratvaṃ saṃjñāntarabhāktvaṃ vā labhante | yastu prastūyamānaḥ sa yadyapi phalaguṇopabandhādanyatra vyāpṛte vidhāyake tadvaśena na bhidyate tathā 'pyasaṃbaddhapadavyavāyanyāyena gośabde pūrvatrāniviśamāne tadbuddhāvananuṣajjamānāyāṃ prakaraṇavicchede jñāte 'rvāntarakaluvitāyāṃ ca buddhau nipatatsaṃjñāntasaviruddhaṃ ca jyotiṣṭomaṃ gantumaśaknuvanvicchinnānusaṃdhānādarthāntare vartate | tathā hi—</p>
		<lg>
		  <l>saṃjñānadīvyavacchinnau yajiḥ pūrvaṃ na gacchati |</l>
		  <l>na ca pūrvastamityevaṃ balādarthāntaraṃ gataḥ ||</l>
		</lg>
		<p><pb n="530"/>evaṃ ca sati athaśabdaḥ pūrvaprakṛtāpekṣaṇānantaryādyasaṃbhavātkarmāntarādhikārārtha evāvagamyate | eṣaśabdo 'pi saṃnihitapratyakṣavacanaḥ sanyathaiva ca pūrvaprakṛte tadrūpatvādvartate tathottare prastūyamāne 'pītyaviśeṣaḥ | prakṛtavicchedāprakṛtaprakriye ca saṃjñāśrutivaśādāśrīyamāṇe nirdoṣe | <hi rend="bold">nāsābhimāḥ puna śrutaya</hi> iti | prathamoccāritatvānnaiva punaḥ śrutitvāśaṅkā 'stītyevaṃ varṇyate | notpanne<note><p>nāsāmimāḥ—iti bhāṣyaṃ punaḥ śrutitvāśaṅkānirāsārthatvenā ' 'bhāsamānaṃ grathamoccāritattvena punaḥśrutittvāśaṅkānupapattyā ' 'kṣipya ‘etena sahasradakṣiṇena yajeta’ iti guṇasaṃkrāntaśaktinā ' 'khyātena abhedāvadhāraṇānna saṃjñāyā bhettṛtvaṃ saṃbhavatītyāśaṅkāmākhyātasya viśiṣṭavidhitvopapatterabhedāvadhāraṇāśaktatvānnirākartuṃmabhedāvadhāraṇottarakālatvaṃ punaḥ śabdenocyate nā ' 'vṛttiṃrityāśayena samādadhāti notpanna ityādinā | ayaṃ cātra bhāṣyārthaḥ | yadyabhinnatayā 'vadhārite karmaṇi paścājjyotirādisaṃjñānāmimāni śravaṇāni syustato na bhidyurna tvākhyātenābhedaḥ śakyo 'vadhārayitumiti |</p></note> karmaṇi punaḥ śrūyanta ityabhiprāyaḥ | samastameva ca vākyamanarthakaṃ bhavet | athaiṣa jyotiriti hyanuktvā 'pi śakyante sahasradakṣiṇādayo guṇā vidhātum | karmaikatvapakṣe ca dvādaśaśataprabhṛtīnāṃ sahasradakṣiṇādīnāṃ ca tulyārthatvādvikalpaḥ syāt, sa cānyāyyaḥ | karmāntaratve tu naiṣa doṣaḥ | na ca guṇātphalamavasīyate, saṃjñāvicchinnāśrayalābhāsaṃbhavāt | prastūyamānakarmasaṃbandhaśca saṃjñāguṇaphalādīnāṃ vākyena, pūrvakarmasaṃbandhaḥ prakaraṇena | tasmādapi karmāntaram | na ca <pb n="531"/>jyotirādīnāṃ jyotiṣṭomāvayavatvam | na hi kaṇvarathaṃtarāvayavo rathaṃtaramiti niścīyate | yattu ‘vasante jyotiṣā yajeta’ iti prayogo dṛṣṭa iti sa pramāṇāntarāvagamavaśādnauṇa iti draṣṭavyam | na ceha tādṛkpramāṇāntaramasti, yena tadviṣayatvamavagamyeta |</p>
		<p>yo 'pi trivṛdādiṣu jyotiḥśabdaprayogaḥ so 'pi tatraiva vākye sāmānādhikaraṇyādaupacārika iti na sarvatra labhyate | tathā hi |</p>
		<lg>
		  <l>siṃhaśabdaḥ kvacidgauṇo māṇavādau nirūpitaḥ |</l>
		  <l>nā ' 'lambhe śrūyamāṇo 'pi tadarthaḥ parigṛhyate ||</l>
		</lg>
		<p>tasmānmukhyārthaparigrahādbhedikā saṃjñeti siddham || 22 ||</p>
	      </div><!-- sūtra !-->
	      <trailer>iti saṃjñādhikaraṇam || 8 ||</trailer>
	    </div><!-- adhikaraṇa !-->
	    <div type="adhikaraṇa" n="9">
	      <head type="toc">guṇādhikaraṇam</head>
	      <div type="sūtra" n="23">
		<p>ataḥ paraṃ prākprakaraṇabhedādguṇanimitto bhedābhedavicāro vartiṣyate | cāturmāsyeṣu vaiśvadeve parvaṇi ‘vaiśvadevyāmikṣā’ iti dravyadevatāsaṃyogānumitaṃ yāgaṃ vidhāyocyate ‘vājibhyo vājinam’ iti | tatra saṃdehaḥ kiṃ tasminneva karmaṇi guṇavidhirutānenāpi dravyadevatāsaṃyogena yāgāntaraṃ kalpyate | tatrobhayamapi dravyadevataṃ pūrvatra vidhīyata iti pakṣaḥ saṃbhavannapi nopanyastaḥ | pramāṇāntaraprāpte karmaṇyanekaguṇavidhānasya paurṇamāsyadhikaraṇe<note type="reference"><ref cRef="MīSū:2.2.3.6">( a. 2 pā. 2 a. 3 sū. 6 ) asminniti śeṣaḥ |</ref></note> nirākṛtatvāt | tena vājinameva kevalaṃ kiṃ pūrvasminkarmaṇi tayā ca devatayā saṃba<pb n="532" break="no"/>dhyata uta devatāntareṇa yāgāntareṇa cāpūrveṇa saṃbadhyata iti | kiṃ prāptaṃ, pūrvatraiva vājinaguṇavidhānamiti | kutaḥ |</p>
		<lg>
		  <l>anantaropadiṣṭena vājenānnena vājinaḥ |</l>
		  <l>viśve devāḥ pratīyante tacca karmeha vājinam<note><p>vājinadravyaviśiṣṭamityarthaḥ |</p></note> ||</l>
		</lg>
		<p>vājino nāma kecana naiva devatāviśeṣāḥ prasiddhāḥ | na cāprasiddhāḥ padārthā vākyārthaṃ niṣpādayanti |</p>
		<p>sarvatra samudāyaprasiddhāvalabhyamānāyāmavayavaprasiddhirgṛhyate | tadiha ‘vaiśvadevyāmikṣā’ ityanena vākyenā ' 'mikṣāvattayā vājino viśvedevāḥ kalpitāḥ | te ca vājinasaṃyogenāvagamyamānā na śakyāḥ parityaktum | te ca tena pūrvānumitena yāgenānuraktāḥ | tatra vājinasaṃyogānyathānupapattyā yāge kalpyamāne vājipadopāttayāgātikramakāraṇābhāvāttatsadbhāve cānyaviṣayārthāpattyanutthānātsa eva yāgastadevāpūrvaṃ saiva devateti niścayānna vyatiriktakalpanaṃ labhyate | tammāttatraiva karmaṇyāmikṣāvājinayorvikalpaḥ samuccayo vā | satyapi cotpattivākyaśiṣṭatve niṣkṛṣya yāgaṃ guṇāntaraṃ vidhāsyate | yadyapi ca dravyadevatāsaṃyogānumitatvādasau na niṣkṛṣṭaḥ śrutastathā 'pi kriyātmanā 'styevā ' 'numānikī vyatirekabuddhiḥ<note><p>dravyadevatānuraktatvenāpyanumitasya yāgasya kriyārūpatayā kārakarūpābhyāṃ dravyadevatābhyāṃ saṃbhavatyeva niṣkarṣa ityāśayaḥ |</p></note> | yāgapadameva vā 'trānumīyate | tadā ' 'mikṣāparityāge 'pi na vinaśyati | vājiśabdo 'pi ca tadanumitayāgapratipattyarthamevoccāryate | na hi tannirapekṣo vājivājinasaṃbandho 'vakalpate | kārakāṇāṃ parasparasaṃbandhābhāvāt | tasmānna karmāntaramiti | atrābhidhīyate |</p>
		<lg>
		  <l>guṇāntarāvaruddhatvātpūrvakarmaṇyasaṃbhavāt |</l>
		  <l>kriyāntaramatiṃ kuryādātmasaṃgataye guṇaḥ ||</l>
		</lg>
		<p>apūrvaḥ karmāntarasaṃyogānarho vā guṇaḥ karmāntaraṃ kalpayati | vākyayoḥ samatvāt—itare <pb n="533"/>taranirapekṣatvāt | ubhau hi dravyadevatāmaṃyogāvātmavirodhenānyonyāvakāśamaprayacchantau pṛthakkarmaṇī vidhattaḥ | satyaṃ, pūrvatrāsaṃbhavanguṇo 'nyatkalpayati | kathaṃ nu pūrvakarmaṇā taddevatayā vā vājinaṃ na saṃbadhyate | tatkāryavartiguṇāvarodhāt | kathaṃ na samuccayaḥ | <note type="reference"><ref cRef="MīSū:2.3.4.9">( a. 12 pā. 3 a. 4 sū. 9 ) |</ref></note>‘ekārthāstu vikalperan’ iti hi sthāsyatyetat | vikalpa evāstviti cet | na | atulyabalatvāt | taddarśayati—śrutyā viśveṣāṃ devānāṃ tadupāttasya ca karmaṇa āmikṣāsaṃbandhaḥ, vājinasaṃbandhastu vākyena | sarvatraiva tāvat—</p>
		<lg>
		  <l>taddhitena caturthyā vā mantravarṇena ceṣyate |</l>
		  <l>devatāsaṃgatistatra durbalaṃ ca paraṃ param ||</l>
		</lg>
		<p>āha | mantrasya tāvadavidhāyakatvālliṅgavacchrutito daurbalyaṃ bhavet | caturthītaddhitayostu ko viśeṣa iti vaktavyam | taducyate |</p>
		<lg>
		  <l>devatāsaṃgatiḥ śrutyā taddhitāntātpratīyate |</l>
		  <l>caturthyantāttu vākyena padadvayasamīpataḥ ||</l>
		</lg>
		<p>vaiśvadevīti hi śrutyaiva devatāsaṃbandhaḥ pratītaḥ | itaratra tu ‘vājibhyo vājinam’ iti padadvayasāmīpyādgamyate | nanvihāpyāmikṣāpadasaṃnidhānavaśenaiva dravyadevatāsaṃbandhaḥ pratīyata iti tulyaṃ vākyagamyatvaṃ bhavet | atha vaiśvadevīti śrutyā devatātvaṃ vākyena dravyasaṃbandhaḥ sa ihāpyaviśiṣṭaḥ | caturthīśrutyā devatātve 'bhihite vākyena dravyasaṃgatimātrakaraṇāt | atha dravyamātrasaṃbandhe taddhitāntenaiva kṛte viśeṣamātramāmikṣāpadasaṃnidherbhaviṣyatītyucyate | tadapyaviśiṣṭamitaratrāpi | vājibhya ityekapadenaiva saṃpradānaṃ bruvatā saṃpradeyādvinā tadanupapatteḥ sāmānyāpekṣe sati vājinapadasaṃnidhānena viśeṣamātrapratīteḥ | api ca bhavatu nāma taddhitaśruterdravyamātrasaṃbandhaḥ | tatra dravyamātraṃ vājine 'pyaviśiṣṭamiti na virudhyate | viśeṣayostvāmikṣāvājinayorvirodhaḥ | tayoścobhayatra vākyalabhyasaṃbandhatvādaviśeṣaḥ | tena vikalpaḥ prāpnotyeva | taducyate |</p>
		<lg>
		  <l>naiva hi dravyamātrasya taddhirtairdevatocyate |</l>
		  <l>asyaśabdābhidheyasya viśeṣasyaiva devatā ||</l>
		</lg>
		<p><pb n="534"/>viśve devā devatā 'syā iti hi na sarvanāmnā dravyasāmānyamabhidhīyate | kiṃ tarhi, saṃnihito viśeṣaḥ, sa eva vyavahārakṣamo nānirūpitaṃ dravyamātram | ataḥ prātipadikena yo 'rtha upāttaḥ sa pramāṇāntaragamyasya dravyaviśeṣasya devatetyetattaddhitena śrutyaivocyate | tataścāntarṇītasaṃbandhadevatopasarjanadravyaviśeṣapratyaye padāntaranirapekṣeṇa taddhitāntena padena nirvartite kaḥ punarasau dravyaviśeṣo yasya taddhitena devatoktetyanveṣaṇāyāmayamityāmikṣāpadenopanīyate | tatra yadā tāvatprāgeva viśiṣṭapratyayātsaṃbadho 'bhihitastadā na lakṣyamāṇo bhavati | athāpi prakṛtipratyayayoḥ svārthavṛttayoreva nairantaryādantarāle saṃbandho 'vagamyamāno bhavati | tathā 'pyatraikapadasthatvātpadadvayasaṃnidhigamyādbalīyānvijñāyamānaḥ śrauta ityucyate | tenaitau dvau saṃbandhāveko dravyadevatābandho 'paro viśeṣaṇaviśeṣyabhāvaḥ | tatra pūrvaḥ śrauta uttaro vākyalakṣaṇa iti viśeṣaḥ | ataśca naivātra nīlotpalādivadarthadvāraṃ vaiśvadevyāmikṣāśabdayorviśeṣaṇaviśeṣyatvaṃ, kiṃ tarhi ||</p>
		<lg>
		  <l>āmikṣāṃ devatāyuktāṃ vadatyevaiṣa taddhitaḥ |</l>
		  <l>āmikṣāpadasāṃnidhyāttasyaiva viṣayārpaṇam ||</l>
		</lg>
		<p>naivātra taddhitāntenaiko 'rtho 'bhihita āmikṣāpadenānyaḥ paścāttayorviśeṣaṇaviśeṣyatā, taddhitāntavācyasya prathamapratīteḥ | kiṃ tarhi | taddhitāntasyānupayuktānabhidhānaśaktereva pratīkṣamāṇasyopapadena viṣayadānamātraṃ kriyate |</p>
		<p>tenā ' 'bhikṣāpadasaṃnidhibalādvaiśvadevīśabda eva tāmabhidhatte | na cedānīmāmikṣāpadasyānuvādatvam, tena vinā taddhitāntasya taddhiṣayatvāpratīteḥ | na ca vākyārthatvaṃ taddhitāntapadārthasya pṛthagaprasiddheḥ | na hi dvau svatantrau padārthāvagṛhītvā vākyārthaḥ pratīyate | tenābhidheyopanayanamātrakāritvānna taddhitaśruterāmikṣāpadenārthaviprakarṣaḥ kriyate | <note><p>upapadasarvanāmataddhitānāmaikārthye pūrvācāryasaṃmatiṃ darśayati—tathā cetyādinā |</p></note>tathā cā ' 'ha |</p>
		<lg>
		  <l><note><p>śaktyaivetyarthaḥ |</p></note>śrutyaivopapadasyārthaḥ sarvanāmnā 'bhidhīyate |</l>
		  <l>tadarthastaddhitenaivaṃ trayāṇāmekavācyatā ||</l>
		</lg>
		<p>tena yaivā ' 'mikṣā saiva devatāsaṃbandhaṃ yāsyatītyevamuktā satī vaiśvadevīśabdenocyate | tena śabdayorevātra sāmānādhikaraṇyaṃ nārthayoḥ | itaratra tu—</p>
		<lg>
		  <pb n="535"/>
		  <l>na prātipadikenoktaṃ na vibhaktyā haviḥ svataḥ |</l>
		  <l>na vā 'sya devatāyoga iti vākyātpratīyate ||</l>
		</lg>
		<p>vājibhya iti tu nātra prātipadikena vibhaktyā vobhābhyāṃ vā dravyasāmānyaviśeṣatatsaṃbandhānāṃmanyatamamapyabhidhīyate | kiṃ tarhi | prātipadikārthaḥ saṃpradānamityetāvanmātramityuktam | tatra na kathaṃciddravyasaṃbandhaḥ pade 'ntargata ityavaśyaṃ vākyenaiva vājinapadasāmīpyātpratyāyayitavyaḥ | api ca |</p>
		<lg>
		  <l>yathehāsyapadārtho 'pi taddhite 'ntargataḥ smṛtaḥ |</l>
		  <l>na saṃpradānamasyeti caturthyevaṃ vidhīyate ||</l>
		</lg>
		<p><note type="reference"><ref cRef="Aṣṭā:4.2.24">pā. sū. ( 4—2—24 )</ref></note>‘sā 'sya devatā’ iti asyapadārthe devatātaddhito vidhīyate; natvevaṃ tatsaṃpradānamasyeti caturthī vidhīyate, yenāsya padārtho 'pyupādīyeta | kiṃ tarhi, saṃpradānamātrameva tadabhidheyatvenoktaṃ tathā ca pratīyate | tena tvanyathānupapadyamānena saṃpradeyaviṣayamākāṅkṣāmātraṃ kevalamutpādyate | na caitāvatā 'bhidheyatvaṃ bhavati, sarvavākyarthānāṃ padārthatvaprasaṅgāt | ākāṅkṣayā tvetāvatkriyate | yena padāntaroccāraṇe sati saṃbandho jāyate | nirākāṅkṣatve punaḥ so 'pi na syāt | tena yadyapi caturthīśrutyā devatātvamuktaṃ tathā 'pi dravyasaṃbandho vākyenaiva | tatra cāsmākaṃ vivāda iti durbalo vājinasaṃbandhaḥ | kiṃ ca<note><p>bhāṣyasthaśrutivākyaśabdau yathāśrutārthaparatayā vyākhyāyādhuṃnā saṃnikṛṣṭaviprakṛṣṭārthaparatayā vyākaroti—kiṃcetyādinā |</p></note> |</p>
		<lg>
		  <l>śrutyarthaḥ saṃnikṛṣṭatvaṃ vākyārtho viprakṛṣṭatā |</l>
		  <l>viprakṛṣṭaprakāro 'taḥ sarva eva prapañcyate ||</l>
		</lg>
		<p>sarvaprakāramāmikṣāsaṃbandhasya saṃnikarṣalakṣaṇaṃ śrautatvam |</p>
		<p>vājinasaṃbandhe ca viprakarṣādvākyīyatvaṃ tadyathā, yadyapi tāvaddravyaviśeṣasya taddhito na brūyāddevatātvaṃ, tathā 'pi sāmānyasya tāvadbravīti, na caturthyantena sāmānyamapyucyata iti viśeṣaḥ | yattu sāmānyaṃ vājine 'pyaviruddhamiti, tadayuktam | vaiśvadevīti hi strīpratyayena samānapadagatenaiva strīdravyaṃ kimapi saṃnihitamityavadhāryate | na ca vājinasya strītvaṃ saṃnidhirvā 'stātyanāśrayaṇam | api ca |</p>
		<lg>
		  <l>vājibhyo vājinaṃ kuryāditi naivāsti saṃgatiḥ |</l>
		  <l>tatra tatsiddhaye 'vaśyaṃ dānādhyāhārakalpanā ||</l>
		</lg>
		<p>kartavyatāvacanamāmikṣāvākye 'pyadhyāhārātprayogavacanādvā labdhavyamiti na paryanuyu<pb n="536" break="no"/>jyate | ‘vājibhyo vājinam’ iti tu dadātimanadhyāhṛtya na śakyaḥ saṃbandhaḥ pratyetuṃ yathā vaiśvadevyāmikṣeti | kutaḥ |</p>
		<lg>
		  <l>nāmnāṃ dvidhaiva saṃbandhaḥ sarvavākyeṣvavasthitaḥ |</l>
		  <l>sāmānādhikaraṇyena ṣaṣṭhyā vā pratipādyate ||</l>
		</lg>
		<p>na cātra sāmānādhikaraṇyaṃ ṣaṣṭhīṃ vā paśyāmaḥ | na ca vājibhyaṃ iti kārakavibhaktiḥ kriyāpadādanyena saṃbadhyate | na ceha tadupāttam | tatrādhyāhārakalpanādeko viprakarṣaḥ | tripadasaṃbandhagauravādaparaḥ | itaratrāpi yajikalpanādaviśeṣa iti cet | na | tasya saṃbandhottarakālānumeyatvāt | vaiśvadevyāmikṣeti hi niṣpanne saṃbandhe yajiranumīyate na tadadhīnā saṃbandhapratītiḥ | tava tu parasvatvāpādanāsaṃbhavātsa ca bhaviṣyatyarthasaṃbandhārtham | āditaśca dravyadevatāpadaikavākyatvasiddhaye dadātiriti viśeṣaḥ | kalpite ca dadātau kārakayoḥ parasparasaṃbandhābhāvāttena tāvatsaha saṃbandhaḥ | tata ekārthatvātparasparaniyama iti viprakṛṣṭatā | na tvāmikṣāyāṃ tadvatkiṃciditi saṃnikarṣaḥ | satyapi ca vājivājinayoḥ sākṣātsaṃbandhe vaiyadhikaraṇyādviprakṛṣṭatvam | vaiśvadevyāmikṣeti tu sāmānādhikaraṇyātsaṃni kṛṣṭatā | tathā ca vakṣyati <note><p><ref cRef="MīSū:3.1.12">( a. 3 pā. 1 a. 6 sū. 12 )</ref> atratyabhāṣyasaṃmati darśayati vakṣyatītyādinā |</p></note>‘samarthatarāṇi hi samānavibhaktīni bhavanti durbalo vivibhaktiriti’ | kiṃ ca |</p>
		<lg>
		  <l>saṃpradānatvamātraṃ ca caturthī vājināṃ vadet |</l>
		  <l>devatā lakṣyamāṇā tu punardūreṇa vājine ||</l>
		</lg>
		<p>na hi taddhitavaddevatāyāṃ caturthyutpattiḥ smaryate | kka tarhi, <note><p><ref cRef="Aṣṭā:2.3.13">pā. sū. ( 2-3-13 )</ref> caturtha saṃgadāne iti smṛtyeti śeṣaḥ |</p></note>saṃpradāne | na ca saṃpradānasyaiva devatātvaṃ, mā bhūt ‘hiraṇyamātreyāya dadāti’ ityannā ' 'treyo devatā | yadi ca devatā saṃpradānaṃ syāttato yāgadānayorabheda eva myāt | pratigrahe vyāpṛtaṃ ca kārakaṃ saṃpradānaṃ bhavati | na ca devatāyāḥ pratigrahītṛtvaṃ saṃmavati | tenāvaśyaṃ yaḥ saṃpradānatvātprāgbhāvī datuddeśaḥ<note><p>taduddeśa iti—tasyāḥ devatāyā uddeśa ityarthaḥ | tathā ca pratigrahītatve sati tyajyanānadravyoddeśyatvarūpasaṃpradānatvavācinyā caturthyā tadekadeśabhūtaṃ, habissyāgakālīnavatudhyantapadoccāraṇakarmatvarūpaṃ devatātvaṃ lakṣaṇayaiva prati, pādyata ityāśayaḥ |</p></note> sa caturthyā lakṣayitavyaḥ | yadvā parasvatvāpādanasaṃbandhottarakālabhāvyaiśvaryaṃ, tādātmyaprasiddherdevatātvasya | yadyapyanirākaraṇātmakasaṃpradānameva devatetyabhyupagamastathā 'pi sāmānyena vyabhicāriviśeṣalakṣaṇādvikṛṣṭatvam | api ca |</p>
		<lg>
		  <l>caturthīpañcamīrūpasaṃdehādvimakṛṣṭatā |</l>
		  <l>taddhitasya tvasaṃdehānna buddhirviprakṛṣyate ||</l>
		</lg>
		<p>vājibhya iti rūpasāmānyātprasaktaṃ sadyāvatpañcamītvamapanīya caturthītvaṃ sādhyate tāvanmativikṣepaḥ | nanu taddhite 'pvanekāṣatyādyaryasaṃdehāttulyametat | viṣama upanyāsaḥ |  <pb n="537" break="no"/>śabdasaṃdeho mayopanyrastaḥ, tvayā 'rthasaṃdehaḥ | sarvathā tāvattaddhitatvamasaṃdigdham | arthaḥ punaryogyatvāditarāsaṃbhavena devatātmako nirṇeṣyate | bhavatastu nirṇīte 'pi śabde caturthyarthānekatvādupapadakārakalakṣaṇasaṃdehādastyeva viprakarṣaḥ | tenārthasaṃdeha ubhayoḥ samatvānnaikaścodyate | śabdasaṃdehastvasādhāraṇatvāccoditaḥ | kiṃca |</p>
		<lg>
		  <l>āmikṣotpadyamānena karmaṇā saha yujyate |</l>
		  <l>tato vākyāntaropāttamutpannena tu vājinam ||</l>
		</lg>
		<p>yathā cotpattiśiṣṭasya balīyastvaṃ na ca kriyāmātraṃ niṣkṛṣya guṇāntaraṃ vidhātuṃ śakyate tathoktaṃ citrādhikaraṇe<note type="reference"><ref cRef="MīSū:1.4.adhi.2">( a. 1 pā. 4 a. 2 )</ref></note> vaiśvadevādhiraṇe<note type="reference"><ref cRef="MīSū:1.4.adhi.10">( a. 1 pā. 4 a. 10 )</ref></note> ca | vaiśvadevādhikaraṇanyāyena ca prakaraṇamapekṣitavyamaparaṃ vājinavākyena | kutaḥ |</p>
		<lg>
		  <l>dravyadevatasaṃbandho yāgamātramapekṣate |</l>
		  <l>āmikṣāyāga eveti tatra prakaraṇādbhavet ||</l>
		</lg>
		<p>vājinaṃ hi vinā yāgena bājibhirna saṃbadhyata iti kaṃcidyāgamapekṣate | tatra yadāmikṣāyāgasyaiva tadapyaṅgamiti kalpyate tatprakaraṇāt | tataśca yadyapi vākyenaivā ' 'mikṣāyāge viśve devā vidhīyante tathā 'pyanyanirapekṣavihitatvādāmikṣāyāḥ prakaraṇasāpekṣavākyavihitādvājinādbalīyastvaṃ bhavediti viśeṣaḥ | prakaraṇānapekṣayāgasaṃbandhe cānyeṣāmihāpratīterapūrvayāgaḥ saṃbandhī bhavatīti bhedaḥ | na caivamādīnāmanupāttapuruṣavyāpārāṇāmananumite yāge vākyāntarāpekṣā 'stītyuktamāgneyādiṣu |</p>
		<lg>
		  <l>viśve devāśca rụ̄dhyaiva saṃbadhyante payasyayā |</l>
		  <l>vājinena tu saṃbandho bhavedavayavānugaḥ ||</l>
		</lg>
		<p>vājina iti hyavayavaprasiddhyā viśve devāḥ pratyāyyante | vākyārthavaccāvayavārthau samuccitya saṃbandhaṃ kalpayitvā sā bhavantī śrutimātropanipātalabhyāyāḥ samudāyaprasiddherdurbalā bhavatīti durbalataraḥ saṃyogo vājinasya |</p>
		<lg>
		  <l>vājiśabdo 'pi vā 'śvādau sunirūḍhaḥ svabhāvataḥ |</l>
		  <l>kleśenaiva vinā kāryādviśvadeveṣu vartate ||</l>
		</lg>
		<p>devatātvaṃ nāma yasyaiva śabdenoktaṃ tasyaiva yogyasyāyogyasya vā bhavatīti na jātinimittaṃ, yenāyaṃ bājiśabdo balādanyatra nīyeta | ataśca vājiśabdo 'śvānāṃ devatātvaṃ vadanvinā kāryeṇa durbalayā 'vayavaprasiddhyā viśvadeveṣu kalpyata iti viprakarṣaḥ |</p>
		<lg>
		  <l>satyapyavayavārthe ca vājinyanyā 'pi devatā |</l>
		  <l>puroḍāśādinetyevaṃ kleśātprakṛtaniścayaḥ ||</l>
		</lg>
		<p><pb n="538"/>sarve hyagnyādayaḥ puroḍāśādibhirannairvājino vijñāyante | tatrā ' 'mikṣāyāṃ tāvadannaśabdaḥ prayukto na puroḍāśādāvityekaḥ kleśaḥ | punarapi cā ' 'mikṣāmātragrahaṇe sati vaiśvadevyā ' 'mikṣayaiva tadvatāṃ grahaṇamityaparaḥ | tataśca svarasena śrutiranyatrāpi vartamānā satī prakaraṇenaiva viśeṣe sthāpayitavyā | na ca tatra kiṃcinnimittamasyi | guṇabhāvenopādīyamānatvāhevatāyāḥ | saṃskāryatve ca ‘vrīhīnprokṣati’ ityādiṣviva kathaṃcidapūrvasādhanalakṣaṇāyāṃ prakṛtagrahaṇaṃ bhavet | na cātra tadasti | vinā 'pi tena karmaṇaḥ prayojanavattvopapatteḥ | kāmaṃ vājinasyaiva pratipattiḥ saṃskāro bhavenna devatāyāḥ | prakṛtagrahaṇe cāgnyādaunāṃ sadbhāvādanavadhāraṇam | atha viśvadeveṣu sarve saṃgṛhītā bhaviṣyantīti teṣāṃ grahaṇam | tadayuktam | sarvasaṃgrahasyāpramāṇakatvāt | bahuvacanaśrutyā sarvagrahaṇamiti cet | na | tasya triṣveva caritārthatvāt | na ca triṣvavadhāraṇajñānamiti cet | na | <note type="reference"><ref cRef="MīSū:12.2.10.25">( a. 12 pā. 2 a. 10 sū. 25 ) |</ref></note>‘mukhyaṃ vā pūrvacodanāllokavat’ ityavadhāraṇahetusadbhāvāt | tasmānna viśvedevagrahaṇe kiṃcitpramāṇam | sākāṅkṣā ca devatā dravyeṇa saṃbadhyeta | sā cātra vājiśabdena dravyavatyevopādīyamānā nirākāṅkṣaiva pratyāyiteti na dravyāntarasaṃbandhaṃ kṣamate | tasmādatulyabalatvam | kiṃ ca</p>
		<lg>
		  <l>śrutyaiva samavāyitvaṃ devatānāṃ svakarmasu |</l>
		  <l>viśvadevaśrutistatra vājiśabdena durlabhā ||</l>
		</lg>
		<p>yadi hi vājinayāge 'pi viśve devā eva devatātvenābhyupagamyante tato 'vaśyaṃ nigamasthāneṣu viśvedevaśrutirevoccāraṇīyā | sā cātra vidhiśabde 'nuccāritatvādaśakyā labdhum | tatraivaṃ kleśena labhyeta | vājiśabdaḥ kiṃcidarthaṃ vadati | so 'pi rūpāsamavāyādviśvadevaśabdaṃ lakṣayati | tato 'sau vājinatyāgavelāyāmuccāryamāṇatvena vidhīyata iti kleśaḥ | tatrāpi cāryena śabdalakṣaṇāyāmaviśeṣātsarve devā niḥśeṣā devā ityādayaḥ sarve paryāyāḥ prāpnuvantīti viśvedevaśabdo durlabhaḥ | na cānyaśabdoccāraṇe teṣāṃ devatātvaṃ bhavati | <note type="reference"><ref cRef="MīSū:10.4.13.23">( a. 10 pā. 4 a. 13 sū. 23 )</ref></note>‘vidhiśabdasya mantratve bhāvaḥ’ iti vakṣyati | vājinaśabda evātra puruṣaḥ śāstreṇa pravartita iti taduccāraṇenaiva vājinasya devatā saṃpādanīyā | tataśca yadyapi viśvedevārtha eveha vājiśabdenocyamāno devatā bhavati, itaratra viśvedevaśabdena tathā 'pi mahendranyāyena<note type="reference"><ref cRef="MīSū:2.1.5.16">( a. 2 pā. 1 a. 5 sū. 16 ) apratyanyātrenetyarthaḥ |</ref></note> viniyogabhedādvispaṣṭaṃ devatāpṛthaktvamityaparo 'yaṃ dravyadevatāsaṃbandho vijñā<pb n="539" break="no"/>yate | na ca prāpte karmaṇyanekārthaguṇavidhānaṃ saṃbhavatītyupapannametat, guṇaścāpūrvasaṃyoge bhedaka iti || 23 ||</p>
	      </div><!-- sūtra !-->
	      <trailer>iti guṇādhikaraṇam || 9 ||</trailer>
	    </div><!-- adhikaraṇa !-->
	    <div type="adhikaraṇa" n="10">
	      <head type="toc">guṇapratyudāharaṇādhikaraṇam</head>
	      <div type="sūtra" n="24">
		<p>aguṇe tu karmaśabda iti pratyudāharaṇasūtram |</p>
		<lg>
		  <l>anyenānavaruddhe hi guṇo yatra vidhīyate |</l>
		  <l>tasminguṇavidhiḥ śakya iti karma na bhidyate || 24 ||</l>
		</lg>
	      </div><!-- sūtra !-->
	      <trailer>iti guṇapratyudāharaṇādhikaraṇam || 10 ||</trailer>
	    </div><!-- adhikaraṇa !-->
	    <div type="adhikaraṇa" n="11">
	      <head type="toc">indriyakāmādhikaraṇam</head>
	      <div type="sūtra" n="25">
		<p>‘agnihotraṃ juhoti’ iti prakṛtya ‘dadhnendriyakāmasya’ iti śrūyate | tatra saṃdehaḥ | kiṃ pūrvasmādidaṃ karmāntaramuta tasyaiva guṇātphalamiti | dvayameva purastādavasthitam | aguṇotpattau karmaṇi tatraiva guṇaḥ | saguṇotpattau tu prakārāntareṇa cāvidhīyamānānekaguṇasaṃgatau satyāṃ karmāntaratvamiti | tadihāguṇaśca karmaśabdo 'nekārthopādānaṃ ca vākye śrūyate | tena saṃbhavāsaṃbhavayoḥ saṃdehaḥ | tata etatsiddhyarthamidaṃ vicārayitavyam | kimiha homātphalamuta guṇāt |</p>
		<p>kimarthaṃ punaḥ <note><p>godohanamiti—pātraviśeṣasaṃjñā |</p></note>‘godohanena paśukāmasya’ ityetad vṛttyantarodāhṛtamatikramyate | bhedābhedayo<pb n="540" break="no"/>ranupayogāt | kratvarthapuruṣārthavicāre<note><p>caturthādhyāya ityarthaḥ |</p></note> hi tasyaitasya vodāharaṇena kaścidviśeṣaḥ<note><p>kaścidviśeṣa iti—karmaṇaḥ phalasaṃbandhe dadhigodohamādeḥ—kratvarthatvātphalakāmanāṃ vinā 'nuṣṭhānam | vikṛtau cātideśaḥ sidhyati | guṇasya phalasaṃbandhe tu puruṣārthatvānnoktaprayojanāṃmityanuṣṭhāne viśeṣaḥ syāt | tathā 'pi kratvarthaṣuruṣārthacintā cartutha eva saṃgatā nehetyāśayaḥ |</p></note> syāt | iha tu bhedābhedalakṣaṇe tadanuguṇamudāhartavyam | na ca praṇayanasya deśāntaraprāptisaṃskārātmakatvādbhedābhedayorviśeṣaḥ | yadi ca godohanātphalaṃ yadi ca tadvataḥ praṇayanādubhayathā 'pi tādṛgevānuṣṭhānam | iha punaryadi guṇātphalaṃ tataḥ sāyaṃprātarāhutyoreva dadhi prayoktavyam | atha homāttato naiyamikahomavyatiriktamaniyatakālaṃ dadhisādhanakaṃ homāntaraṃ sakṛdeva darvihomatvādapūrvaṃ kriyata ityasti bhedajñāne viśeṣaḥ | nanu ca homādapi phale <note type="reference"><ref cRef="MīSū:2.3.13.26">( a. 2 pā. 3 a. 13 sū. 26 ) |</ref></note>‘saṃnidhau tvavibhāgāt’ ityanena nyāyena svargayāvajjīvayoriva tadeva karma vidhīyate | naitadevam |</p>
		<lg>
		  <l>yadi nāmāvibhāgaḥ syātkarmaṇaḥ pratyabhijñayā |</l>
		  <l>tatastadeva karma syādanyathā bhedaniścayaḥ ||</l>
		</lg>
		<p>phalanimittādau hi vidhīyamānaṃ karmānutpannaṃ taiḥ saṃbandhuṃ na śaknotītyarthādutpattividhitvamapyanubhavitumupakramate | tatra yadi balīyasyā viparivṛttyā tādrūpyādapracyutayā pūrvakarmotpattirūpaṃ sthāpyate tatrotpādakaśaktivirodhātpratyabhijñānabalena tadeva karmādhyavasīyata iti na bhidyate | yadā tu pūrvakarmarūpātkiṃcidapyādhikyaṃ vijñāyate tadā naivāvibhāgajñānamastītyarthādutpattividhirbhavannanyena tadrūpotpattisamarthena vidhyantareṇānivāritaśaktiḥ <hi rend="bold">satyapyanyaparatve 'nupādeyaṃ</hi> pratyupādānātkarma bhinatti | na ca ‘dadhnendriyakāmasya juhuyāt’ ityatrendriyaṃ pratyupādānāddadhiviśiṣṭahomāntarabuddhirbhavantī kenacittadrūpotpattimupasthāpayatā vāryate | kutaḥ |</p>
		<lg>
		  <l>homo hi prakṛtaḥ śuddhaḥ svavākyādavadhāritaḥ |</l>
		  <l>so 'smindadhiviśiṣṭatvādvibhāgenaiva gamyate ||</l>
		</lg>
		<p>‘agnihotraṃ juhoti’ iti homaḥ śuddha utpannaḥ, iha ca dadhiviśiṣṭaḥ śrūyate, tenāvibhāgādityasyābhedahetorasiddhatvādbhidyate | nanu ‘dadhnā juhoti’ ityastyeva dadhiviśiṣṭo homaḥ | na | tasyānutpattivākyatvāt | yena tāvadasāvutpādito na tatra dadhiviśiṣṭaḥ, yatra dadhisaṃbaddhastatra notpāditaḥ | tatsaṃnidherguṇārthena punaḥ śrutiriti <note type="reference"><ref cRef="MīSū:2.3.adhi.13">( a. 2 pā. 3 a. 13 ) ityatreti śeṣaḥ |</ref></note>sādhitatvāt | utpattivākyenaiva ca phalavākyasyotpādakatvaṃ pratibadhnatā karmāntaratvaṃ nirākri<pb n="541" break="no"/>yate na guṇavākyenānutpādakatvāt | utpattivākyenaiva ca sarvāṇi prākaraṇikāni guṇaphalanimittavākyāni saṃbadhyante na paraspareṇa | kutaḥ |</p>
		<lg>
		  <l>tānyutpattimapekṣante sā cāvyavahitā yataḥ |</l>
		  <l>guṇādīnāṃ tvasaṃbandhādvyavadhiḥ syātparasparam ||</l>
		</lg>
		<p>anutpannasya guṇādibhirasaṃbandhādutpattiḥ sarvairapekṣyate | na tu parasparāpekṣāyāṃ kiṃcitkāraṇamasti | saiva ca sarvatrānusyūtatvādasaṃbandhinā 'vyavadhīyamānā saṃbadhyate | guṇānāṃ ca parārthatvādasaṃbandhe sati ekenāpi vyavahitānāmananuṣaṅgānna kenacidekavākyatvamastīti na ‘dadhnendriyakāmasya’ ityatra ‘dadhnā juhoti’ ityetadupatiṣṭhate | vakṣyati caitat <note type="reference"><ref cRef="MīSū:4.3.3.5">( a. 4 pā. 3 a. 3 sū. 5 ) |</ref></note>‘ekasya tūbhayatve saṃyogapṛthaktvam’ ityatrādhikaraṇe | tatraitatsyāt | saivotpattirvākyāntareṇa dadhimatī kalpitā 'nuṣajyamānā 'tra bhedabuddhiṃ nirākariṣyati | tadanupapannam | evaṃ hi sati—</p>
		<lg>
		  <l>vākyāntareṇa tatkarma yathā dadhnā viśeṣitam |</l>
		  <l>taṇḍulādibhirapyevamiti naikātmikaṃ bhavet ||</l>
		</lg>
		<p>utpattivākye tāvatkevale nirīkṣyamāṇe śuddhahomāvagamādapratyabhijñānam | atha prākaraṇikaguṇavākyānuraktamālocyate tathā 'pi <note><p>ādiśabdena—payo dadhi yavāgūśca sarpirodanataṇḍulāḥ | somo māṃsaṃ tathā tailamāpastāni daśaiva tu || ityādinā nirdiṣṭāni grāhyāṇi |</p></note>taṇḍulādidravyaviśiṣṭatvānnaiva kevaladadhiyukte vākye 'sti pratyabhijñānam | atha dadhisadbhāvamātrāpekṣiṇīndriyakāmavākye satyapi taṇḍulādīnyanapekṣitatvādasattulyānyanāśritya kevalaṃ dadhi grahīṣyata iti | tathā sati tadevā ' 'patitaṃ bhavati | ‘dadhnā juhoti’ ityetadeva vākyaṃ kevalaṃ gṛhyata iti | nivāritaṃ caitat | api ca</p>
		<lg>
		  <l>dadhyatra daśame pakṣe taddhomasya viśeṣaṇam |</l>
		  <l>nityaṃ cendriyakāmasya tenāpi na nirūpyate ||</l>
		</lg>
		<p>yadyapi tāvaddadhyādīni nityaṃ home samuccīyeran tathā sati vicitramapi karmaikadeśagrahaṇena coditamiti kathaṃcitkalpyeta | dadhyādīnāṃ tu vaikalpikatvādekaikasyaiva daśame pakṣe homāṅgatvam | ataśca dadhivākye 'pyālocyamāme pākṣikaṃ dadhi dṛśyate | nityavacca tadindriyakāmahome śrūyate | tasmādapi na pratyabhijñāyate | na ca yadā dadhnā juhuyādityevamanuvadituṃ śakyate | phalasyāvidheyatvāt | eṣā hyatra vacanavyaktiḥ | yadīndriyakāmasyadā nityaṃ kevaladadhiviśiṣṭaṃ homaṃ kuryāditi | na cāsau tādṛganyataḥ prāpta iti  <pb n="542"/>bhidyate | nanu homarūpamātraṃ tāvatpratijñātaṃ tatpratyabhijñānāccābhedasiddhiḥ | yattu dravyaṃ na pratyabhijñāyate na tatkarmabhedakāraṇam | tasmāttadeva karma guṇamātrābhyadhikaṃ phale vidhīyate | naitadevam | kutaḥ |</p>
		<lg>
		  <l>prāpte karmaṇyanekārthavidhiḥ pūrvaṃ nirākṛtaḥ |</l>
		  <l>tvatpakṣe 'nekasaṃbandhavidhiścātra prasajyate ||</l>
		</lg>
		<p>dadhihomasaṃbandhaṃ homaphalasaṃbandhaṃ ca vidadhadvākyaṃ bhidyate | tenāvaśyaṃ viśiṣṭavidhiramyupagantavyaḥ | tataśca siddhaṃ karmāntaratvam | yathaiva cārthādaniyatānekadravyakatve prāpte kevaladadhiniyamādekārthavidhānaṃ, tathaiva parasparānapekṣaistaṇḍulādividhivākyairvaikalpikadaśadravyakatve kalpite taṇḍulādivyudāsena kevaladadhiniyamakaraṇāt | na hyasāvetasmādvākyādṛte kathaṃcidapi <note><p>evaṃ cavākyāntarato 'prāptadadhiniyamasyeva phalānvathasyāpi vidheyatvāvaśyaṃbhāvādaparihāryo vākyabhedo 'karmāntaratva iti śeṣapūraṇam |</p></note>prāptaḥ, tena homātphale bhavati karmāntaratvam | ataḥ pūrvapakṣaḥ parigṛhyate |</p>
		<lg>
		  <l>karmaśabde 'guṇe 'pyatra karma bhūyo vidhīyate |</l>
		  <l>phalaṃ hi śrutametasminkarmatastacca yujyate ||</l>
		</lg>
		<p>samastameva <note type="reference"><ref cRef="MīSū:2.1.adhi.1">( a. 2 pā. 1 a. 1 ) |</ref></note>bhāvārthādhikaraṇaṃ pūrvapakṣaḥ | tatra hyetadavasthitam—ākhyātaśabdāḥ phalapadena saṃbadhyante na dravyaguṇaśabdā iti | tasmātphalasya karmayogitvātphalaśrutau satyāṃ karma vidhīyate na karmaṇi guṇaḥ | katham |</p>
		<lg>
		  <l>prāptastāvadguṇo naiva vidhānaṃ punararhati |</l>
		  <l>aprāptavidhipakṣe 'pi bhavedvyarthā phalaśrutiḥ ||</l>
		</lg>
		<p>tatra nāmāguṇe karmaśabde sati guṇo vidhīyate | yatra sa guṇo na bhavati | yatra cārthāntaraṃ na śrūyate | na ceha dvayamapi tadasti | dadhno vākyāntareṇaiva prāptatvāt, phalasya cābhyadhikasyopādānāt | ata āha—<hi rend="bold">phalamiha śrūyate tacca karmaṇo nyāyyamiti | tatra kiṃ dṛṣṭaṃ hi karmaṇaḥ phalamiti</hi> praśnasya dvidhā pratibhāsaḥ | ekastāvanneti brūmaḥ | <hi rend="bold">na hyetad dṛṣṭenānena sidhyatī</hi>tyādernirākaraṇaparatvena siddhāntacchāyānusārātkimityetāvāneva praśnaḥ | kimityetannyāyyamityarthaḥ | itara āha—<hi rend="bold">dṛṣṭaṃ hi karmaṇaḥ phala</hi>miti | tasyottaraṃ <hi rend="bold">neti brūma iti</hi> | yadītyādi tāvatsvayamevā ' '<pb n="543" break="no"/>śaṅkya nirākaroti-yāvattasmā<hi rend="bold">nnaivaṃjātīyakeṣvetadbhavatīti</hi> | <hi rend="bold">tatra tu kathaṃ tarhi homānnyāyyaṃ phalami</hi>tyayabhaikāntikaḥ siddhāntavādinaḥ praśnaḥ | sa cā ' 'tmīyavacanopasaṃhārādanantaraṃ duḥśliṣṭaḥ pratibhātītyeṣaiva granthayojanā yuktatarā | <hi rend="bold">tacca karmaṇo nyāyyamiti</hi> pūrvapakṣavādinā 'bhihite siddhāntavādī dadhipadānarthakyabhayena bhāvārthādhikaraṇanyāyāsaṃbhavācchabdasyāsāmarthyaṃ manyamānaḥ pṛcchati—<hi rend="bold">kiṃ dṛṣṭaṃ hi karmaṇaḥ phalaṃ kṛṣyādita</hi>
		ityanena nyāyena sāmānyato dṛṣṭena homātphalaṃ manyasa iti | yadyapi ca codanālakṣaṇadharmābhyupagamādanumānādīnāmīdṛśeṣvartheṣvasāmarthyaṃ sthāpitaṃ tathā 'pi vedārthanirṇaye teṣāṃ kāraṇatvāniṣedhāttadarthanirṇayārthamanumānopanyāsaḥ | paraḥ punarbhāvārthādhikaraṇavāsitāntaḥkaraṇa ākṣipannāha—mā me adhyāropamevaṃ dāḥ | śabde sati na hyanumānaṃ bravīmi | na caitena sāmānyato dṛṣṭenāsmadabhimataṃ sidhyati | asiddhānaikāntikaviruddhādidoṣaduṣṭatvādanumānasya | katham | yadi tāvaddhomaḥ phalavānphalavattayā dṛśyamānatvādityucyate tataḥ pratijñātārthaikadeśatvādasiddhatvam | atha kṛṣyādīnāṃ phalavattayā dṛśyamānatvāditi tato 'pyapakṣadharmatvam | atha vinaiva pakṣadharmatvādyadṛcchāmātreṇa kalpyeta tatastaddravyeṣvaviśiṣṭam | atha sādṛśyadvāreṇopamayā kalpyeta tacca sādṛśyaṃ phalavadbhiḥ kṛṣyādibhiḥ saha homasya kriyātmanā vidyate na dravyasyākriyātmakatvāt, iti | tatra dravyasyāpyastyeva kiṃcitsādṛśyamiti manasi kṛtvā yadi pratyāsannāvāntarasādṛśyāpekṣayā tannirākriyate tataḥ śakyaṃ pratyāsannatarāpekṣayā homasyāpi nirākartumiti manyamāna āha—<hi rend="bold">homo 'pyasadṛśaḥ</hi> | sādhanasvarūpaphalabhedātkṛṣeḥ |</p>
		<p><hi rend="bold">atha kiṃcitsādṛśyaṃ gṛhyate</hi>—taddravyasyāpi sadanityaṃ dravyavatkāryamityādidharmabhedādastīti pūrvābhiprāyavivaraṇam | <hi rend="bold">atha dravyādanyatsadṛśataramastīti</hi>—āpekṣikatvātsādṛśyasya susadṛśe 'pekṣite viprakṛṣṭaṃ visadṛśameva bhavati | tena kriyātve kṛṣihomavartinyapekṣite viprakṛṣṭatvātsadanityādiyuktaṃ dravyaṃ sadṛśamevetyucyate | tathā sati kriyāntaramapi <pb n="544"/>dṛṣṭārthabhojanagamanādyavāntarasādṛśyāpekṣayā kṛṣihomayorviprakṛṣṭatvādasādṛśyamevetyakāraṇaṃ syāt | āha ca—</p>
		<lg>
		  <l>nāsminparamasādṛśyaṃ dṛśyate kṛṣihomayoḥ |</l>
		  <l>kiṃcitsādṛśyadṛṣṭistu dravye 'pyastītyaniścayaḥ ||</l>
		</lg>
		<p><hi rend="bold">na caitatsiddhamiti</hi>-upamānena sādharmyamātrānumānena vā sarvadharmaprāptiranumānoktavyāpyavyāpakabhāvanirapekṣā 'yuktā | sarvapadārthānāmekatvaprasaṅgāt | tathā coktaṃ<note type="reference"><p><ref cRef="MīSū:1.1.1.2">( a. 1 pā. 1 a. 1 sū. 2 )</ref> ityatra bhāṣyakāreṇetyarthaḥ |</p></note>—na hi devadattasya śyāmatve yajñadattasya śyāmatvaṃ bhavitumarhati | tathā hi |</p>
		<lg>
		  <l>na sāsnānugatirdṛṣṭā gavaye sadṛśe gavā |</l>
		  <l>prakṛteśca phalādīni yānti vikṛtiṃ kvacit ||</l>
		</lg>
		<p><hi rend="bold">yaddhi yasya kāraṇabhūtaṃ dṛṣṭaṃ siddhe</hi>—dṛṣṭāntadharmiṇi, <hi rend="bold">taccetsādhye 'pi</hi>—pakṣe, <hi rend="bold">kāraṇabhūtamiti</hi> gamyate <hi rend="bold">bhavati tattasya sādhakamiti</hi> | ato vacanātkāryakāraṇayoreva gamyagamakabhāvo bhāṣyakārābhipreta iti kecinmanyante | tattvayuktam | akāryakāraṇabhūtānāmapyanityatvakṛtatvādīnāṃ gamyagamakabhāvaprasiddheḥ | kāryakāraṇayorapi ca na tathā kāraṇaṃ gamakaṃ vyabhicārabahutvādyathā kāryam | tasmālliṅgameva vyāpyatvena dṛṣṭaṃ sapakṣe vyāpakasyānyatra sādhyabhūtasya gamakatvasaṃbhāvanayā gṛhyamāṇaṃ kāraṇamityuktamiti draṣṭavyam | evaṃ ca <note type="reference"><ref cRef="MīSū:1.2.adhi.3">( a. 1 pā. 2 a. 3 )</ref></note>hetvadhikaraṇe vyākhyātam | tathā ca vivṛṇoti <hi rend="bold">tasmātsadṛśamapi sādhakamasādhakaṃ veti parīkṣitavyamiti</hi> |</p>
		<p>yadi tarhi parīkṣitena ca kāraṇenābhihitena kāryamidamabhidhīyate | ‘dadhnendriyakāmasya’ ityatra vākye yatkarma tatphalavatkarmatvāt kṛṣyādivat | karmasādhyaṃ vedaṃ phalaṃ phalatvādvrīhyādivat ityetadanumānāyātha <hi rend="bold">yatkarma tatphalavaditi</hi>, pratisādhanābhidhānenā<pb n="545" break="no"/>naikāntikī<note><p>sapratisādhanasyāpi saṃdehahetutvena anaikāntikīkarotītyuktam |</p></note>  karoti, <hi rend="bold">uparate karmaṇi dravyāṇāṃ</hi>—tantvādīnāṃ, <hi rend="bold">tatsaṃyogādīnāṃ ca dravyāntaraṃ</hi>—paṭādi, <hi rend="bold">phalaṃ dṛṣṭamiti</hi> | uparatagrahaṇaṃ ca karmavyatirekapradarśanārtham | evaṃ hi śaṅkayate kadācidihāpi karmanimittameva phalaṃ vadet | tena bravīti, indriyakāmavākye dadhi phalavaddravyatvāttantuvat | indriyaṃ vā dravyajanyaṃ phalatvātpaṭādivat | <hi rend="bold">api ca kṛṣernādṛṣṭa</hi>miti hetorviruddhatvaṃ<note><p>sādhyadharmaviśeṣaviparītasādhanatvaṃ viruddhatvam |</p></note> vadati | yathaiva hyayaṃ hetuḥ karmaṇaḥ phalavattvaṃ phalasya vā karmajanyatvaṃ sādhayati evaṃ dṛṣṭārthaphalatvam<note><p>dṛṣṭo 'rthaḥ phalaṃ yasyeti vigrahaḥ |</p></note> | aśabdagamyaphalatvaṃ vā sādhayati | tasmānnaivaṃjātīyake<note><p>evaṃjātīyake—śabdekasamadhigamye |</p></note> kāryakāraṇabhāve samastahetudoṣasaṅgādetadbhavati kvaciddṛṣṭādanyatrādṛṣṭasyāpi siddhiriti | yadyetadanumānaṃ tvayaiva nirākṛtaṃ <hi rend="bold">kathaṃ tarhi homānnyāyyaṃ phalamityucyate</hi> | yadvā, itikaraṇānta eva praśnaḥ | <hi rend="bold">ucyate</hi> | <hi rend="bold">śabdenāvagamyate tatphalabhiti</hi> bhāvārthādhikaraṇopanyāsenottaram | <hi rend="bold">tasmāddhomātphalamiti nyāyyam</hi> | <hi rend="bold">dadhnaḥ phalamiti cānyāyyami</hi>tyarthasiddhaṃ sadyaducyate tattulyabalavattvanirākaraṇārtham | kadāciddhi dvayamapi nyāyyaṃ bhavet | <hi rend="bold">api ca dadhyubhayamasamarthaṃ kartumiti</hi> | na tāvatkarmānapekṣasya dadhnaḥ karaṇatvamasti | yena kevalaṃ phalasaṃbandhyeva syāt | ata ubhayatra vidhātavyaṃ, na ca tacchakyamiti | <hi rend="bold">nanu kambalanirṇejanava</hi>diti prāsaṅgikakarmasaṃbandhābhiprāyeṇa vastvasāmarthyanirākaraṇārthaṃ vā | tathā <hi rend="bold">hi dadhyubhayamasamarthamiti</hi>—yathāśrutagṛhītena paravacanena vastvasāmarthyamevoktamiti dṛśyate |</p>
		<p><hi rend="bold">na brūma ekasyobhayaṃ prayojanaṃ</hi> na yuktamiti | na vayaṃ vastusāmarthyamapahnumahe, kiṃ <pb n="546"/>tarhi | samarthe 'pi vastunyavihitādanuṣṭhānādavaśyaṃ dadhyubhayārthatvena vidhātavyam | na caitadasti, anekasaṃbandhakaraṇe vākyabhedaprasaṅgāt | saṃnikṛṣṭāsaṃbhavena viprakṛṣṭo 'rtho vidhīyate | tadiha dadhihomasaṃbandhe saṃnikṛṣṭe dadhiphalasaṃbandhe ca viprakṛṣṭe yugapadvidhīyamāne yugapadeva saṃbhavāsaṃbhavāvabhyupetavyau syātām | tasmādanyataraparityāge sati tvatpakṣasiddhirbhavatīti saṃnikṛṣṭavaśena<note><p>dadhiviśiṣṭahomasya phaloddeśena vidhau svapadārthasyeva saṃnikṛṣṭasyāpi vidhyupapatteḥ siddhānsyabhimato viprakṛṣṭārthavidhirna sidhyatītyabhiprāyaḥ |</p></note> dadhyapi homena saṃbadhyate so 'pi phaleneti karmayukte sati phale siddhaṃ karmāntaratvamiti || 25 ||</p>
	      </div><!-- sūtra !-->
	      <div type="sūtra" n="26">
		<p>yādṛśeṣu vākyeṣu dhātvarthātphalamiti bhāvārthādhikaraṇe sāṃdhitaṃ tairananugamyametat | katham |</p>
		<lg>
		  <l>yāvaddhi vidhisāmarthyaṃ dhātvarthādanapoddhṛtam |</l>
		  <l>tāvadyaḥ phalasaṃbandhaḥ sa dhātvarthasya gamyate ||</l>
		</lg>
		<lg>
		  <l>bhavetphalaśrutiryā tu guṇasaṃvarite vidhau |</l>
		  <l>sā tadgatavidhispṛṣṭā tena yātyekavākyatām ||</l>
		</lg>
		<p>bhāvanāsthameva vidhitvaṃ tādarthyabhedena tatra tatra saṃkrāmati | tadyadā dhātvarthasaṃkrāntyavasthāṃ phalavatīṃ bhāvanāmāsādayati tadā dhātvarthameva karaṇī karoti | anyacca tadarthaṃ bhavati | tacca ‘agnihotraṃ juhuyātsvargakāmaḥ’ ityādiṣu nāmno vidhiśaktyapahārāsamarthatvādavihatam | iha tu dadhipadamaśeṣanāmadheyalakṣaṇāsaṃsparśādavaśyaṃ vidhātavyaṃ saduttārayati <pb n="547"/>dhātvarthopanipatitaṃ vidhitvam | ataścā ' 'kāṅkṣitadhātvarthānuvādāyāṃ dadhyanuraktāyāṃ bhāvanāyāṃ phalamupalabhyamānaṃ dadhisādhanakamevāvadhāryate na homasādhanakam | nahyavidhīyamānānāmarthānāṃ sādhanatvaṃ saṃbhavati | na ca vidheyāntaropādāne sati atikrāntārthavidhānamavakalpata ityuktam<note type="reference"><p><ref cRef="MīSū:2.2.5.16">( a. 2, pā. 2, a. 5, sū. 16 )</ref> ityatreti śeṣaḥ |</p></note> | yathā ca dadhnā vidhyākṣepānna homavidhānaṃ tathā phalapadapratyavekṣaṇānna home dadhividhānam | kiṃ tarhi | phalabhāvanāyām | tasmāddadhnaḥ phalamiti | <hi rend="bold">katamo 'tra śabdaḥ puruṣaprayatnasya vakteti</hi> | dadhiphalapadayorbhāvanānabhidhāyakatvena sākṣādvidhiviṣayatvānupapatterākhyātapratyayāpekṣaṇe ca <note type="reference"><ref cRef="MīSū:2.1.1.4">( a. 2, pā. 1, a. 1 sū. 4. ) |</ref></note>‘āśritatvātprayogasya’ ityevaṃ dhātvarthatyāgāśaktestata eva phalena bhavitavyamiti manvānasya praśnaḥ | siddhāntavādī tu pratyayārthavidhitvaṃ<note><p>vidhitvam—vidhisaṃbandhaḥ, vidheyatetyarthaḥ |</p></note> dhātvarthānuvādatvaṃ ca vibhaktaṃ paśyannāha—<hi rend="bold">juhuyā</hi>diti | <hi rend="bold">nanu śrutyā homasaṃbaddhameṣa</hi> itiparasya svābhiprāyavivaraṇam | puruṣaprayatnaśca vidhyupetā bhāvanocyate | satyaṃ bhāvārthādhikaraṇanyāyena <note><p>bhāvārthādhikaraṇanyāyena dhātvarthavidhipakṣe dadhipadānarthakyāpattestatparihārārthamekapadopādānalakṣaṇapratyāsattirūpāyāḥ śruteḥ śabdadharmatvena dharmirūpākṣaraśravaṇalakṣaṇaśrutito durbalāyā bādho nāyukta ityāśayaḥ |</p></note>śrutibalīyastvādevamanyatrā ' 'śritam | iha ca ye bhavadīyaṃ pakṣamāśrayeraṃste śrutimapabādheraṃstarām | katham |</p>
		<lg>
		  <l>syādbahvarthavidhānaṃ te stokārthavidhisaṃbhave |</l>
		  <l>matvarthaścopalakṣyeta padatyāgo 'nyathā bhavet ||</l>
		</lg>
		<p><pb n="548"/>stokārthavidhisaṃbhave tāvadvidhāyako bahutarārthavidhānamupekṣate | homasya ca phalabhāvanākaraṇatvādbhāvayedindriyaṃ homenetyevamavasthitasya karaṇabhūtenaiva dadhnā samatvātsaṃbandhe 'nuprapadyamāne 'vaśyaṃ matvarthalakṣaṇā parigrahītavyā dadhimatā homeneti | na ca tasyāṃ kiṃcitpramāṇamasti | na ca dadhiśabdasyāsati pravṛttinimitte karmanāmadheyatvaṃ ghaṭate | so 'yamubhayasmādbhraṣṭo dadhiśabdo 'narthaka eva prāpnoti | tataśca śabdadharmasaṃnikarṣānugraheṇa dharmyeva śabdaḥ parityāgādbādhita iti bādhyetatarāṃ śrutiḥ | guṇasamabhivyāhārapakṣe tu na kasyacidbādhaḥ | tatraitaducyate | juhotīti śabdo bādhita iti tatparihārārthamāha—<hi rend="bold">avaśyaṃ juhuyāditi</hi> vaktavyam | katham |</p>
		<lg>
		  <l>na dadhīndriyasaṃbandho bhāvanāpratyayādvinā |</l>
		  <l>na cāsyoccāraṇaṃ śakyaṃ kenaciddhātunā vinā ||</l>
		</lg>
		<p>pratyayastāvadavaśyameva dadhīndriyaviśiṣṭāṃ bhāvanāṃ vidhātumuccārayitavyaḥ | sa ca kevalaprayogāsaṃbhavāddhātuvyatiriktaprakṛtyanupapatteśca yataḥ kutaściddhātoḥ para uccārayitavyaḥ | tataśca yatra kvacana dhātāvupādātavye prāpte prakaraṇaprāptahomopādānamaṅgīkṛtam | dadhisaṃbandho 'pi cāsya prakaraṇādevā ' 'śrayāśrayirūpaḥ prāpto 'nuvadiṣyate | yathā ca na vibhaktervacanamevaikaṃ prayojanamiti grahādiṣu kārakamātrapratipattyarthamuccāryamāṇanāntarīyakatvādavivakṣitāmapi saṃkhyāṃ pratyāyayatīti vakṣyate<note type="reference"><ref cRef="MīSū:3.1.6.14">( a. 3 pā. 1 a. 6 sū. 14 ) ityatreti śeṣaḥ |</ref></note> tathā 'tra pratyayānugrahārthamapi dhāturuccāryamāṇaḥ saṃbandhabalādavivakṣitamapi svārthaṃ pratyāyayati | na hi tasyārthapratyāyanamātramevaikaṃ prayojanamiti vaktavyam | <hi rend="bold">nanūcyamāne 'pīti</hi>—pratyayānugrahārthaṃ dhāturuccāryamāṇaḥ svārthaṃ pratyāyayatīti | na cāsya grahaikatvavadavivakṣākāraṇaṃ kiṃcidasti | tasmādyathābhilaṣitakevalakarotyarthāsaṃbhavādasamarthametaditi | naiṣa doṣaḥ | satyapi homasaṃbandhe karotyarthā<pb n="549" break="no"/>napāyāttāvanmātreṇa prayojanasiddhiḥ | yastu homasaṃbandhakṛto viśeṣo nāsau kiṃcidviruṇaddhi | prakārāntareṇa vā bhāvanāṃ viśekṣyati | <hi rend="bold">nanvevaṃ sati sa eva doṣa</hi> iti | aparityajyamāno 'pi homo balātkaraṇī bhavatīti manyate | siddhāntavādī tvāha— vākyāntarābhyastasya <hi rend="bold">juhuyāditi śabdasyaitatsāmarthyaṃ</hi> yena taveyaṃ bhrāntirbhavati homa eva karaṇamiti | nipuṇatastu paśyatāṃ yathaiva pratyāsatteḥ sādhyāṃśamupadhāvannayogyatvātpracyāvyate tathā 'tra dadhipadānurodhena sādhanāṃśāt | yathā ca tatra pratīyamānaṃ bhāvanāviśeṣaṇatvamaṃśāntare 'vasthitamevamihāpi guṇāśrayatvenāvasthāsyate | yathoktaṃ vṛttikāreṇa<hi rend="bold">homāśrito guṇaḥ phalaṃ sādhayiṣyatīti</hi> | kaḥ punarāśrayāśrayisaṃbandho nāma | kiṃ kena kathaṃbhāvavyatirikta utāvyatirikta iti | kecittāvadāhurvyatirikta evāyamiti | katham |</p>
		<lg>
		  <l>yathaivāṃśatrayāpekṣā bhāvanā 'nyatra gamyate |</l>
		  <l>tathā guṇaviśiṣṭāyāṃ caturthoṃ 'śo 'pyapekṣyate ||</l>
		</lg>
		<p>yatra dhātvarthakaraṇikā bhāvanā codyate tatrāṃśatrayeṇaiva samāpyate | yatra guṇaḥ karaṇatvena codyate | tena ca karaṇabhūtena phalamutpādayitavyaṃ nodāsīnena | tatrāsya kaṃciddhātvarthamakurvataḥ karaṇatvānupapatteḥ kaṃ dhātvarthaṃ sādhayatā tena phalaṃ bhāvayitavyamiti caturthamapekṣāntaraṃ jāyate | yaśca dhātvarthaḥ sādhyaḥ sa eva guṇasya karaṇatvopajananādāśraya ityucyate | tatra vākye 'nyasaṃbandhapare vākyabhedaprasaṅgātsvayamāśrayaṃ darśayitumaśaknuvanti | prakaraṇādagnihotrahoma āśrayo labhyate | tathālabdhaśca pratyayānugrahārthapravṛttenā ' 'lambhādivacca codanāliṅgabhūtena dhātunā 'nūdyate |</p>
		<p>‘yadaikasmādapūrvaṃ tadetarattadarthamiti’ ca nyāyena dhātvartho nāmapadārthānugrahārtho 'dhyavasīyate | śakyate tvatra na caturthyapekṣā 'stīti vaktum | karaṇāpekṣaiva hyeṣā pravitatatarā jātā | dhātvarthena hi sā śīghraṃ nivartyate | guṇasya tu kriyāsaṃbandhottarakālaṃ karaṇatvaṃ niṣpadyata iti ciratareṇa | tasmāttisra evāpekṣāḥ | tena homopajanitakaraṇatve phalavati <pb n="550"/>guṇe 'vadhārite kathaṃbhāvāpekṣāyāṃ satyāmagnihotretikartavyataiva pūraṇī bhavatītyādisaṃsthādhikaraṇaviṣayaḥ paryavasite 'dhikaraṇārthe prasaṅgādabhidhīyate | tatra—<hi rend="bold">anayā 'gnihotretikartavyataye</hi>ti | kecittāvadāhuḥ—agnihotramevetikartavyateti | tattvayuktam | karaṇavyatiriktatvāditikartavyatāyāḥ | <hi rend="bold">homasya</hi> ca prāguktena nyāyena karaṇāṃśāvyatirekāt | ato 'gnipraṇayanādikaivāgnihotretikartavyatetyucyate | <hi rend="bold">kuta etaditi</hi> | kathamadhātvarthasyetikartavyatāsaṃbandha ityabhimānāt | <hi rend="bold">phalasādhanasya dadhna</hi> iti | yathaiva homasya karaṇatvāditikartavyatānugrāhyatvaṃ bhavati, evaṃ tata eva kāraṇāddadhno 'pīti | <hi rend="bold">asyāścetikartavyatāyāḥ saṃnidhānā</hi>diti | <note type="reference"><ref cRef="MīSū:3.6.adhi.16">( a. 3 pā. 6 a. 16 ) |</ref></note>saṃsthādhikaraṇavipratiṣiddhasamānavidhānatvābhyupagamāpatte<hi rend="bold">ścodanāliṅgasya</hi> ceti punaratideśanyāyopanyāsādasaṃbaddhatvam | yadi tāvatsaṃnidhānātsaṃbadhyate kiṃ codanāliṅgasadbhāvena | atha codanāliṅgasadbhāvaḥ pramāṇaṃ sa dūrasthasyāpyaviśiṣṭa iti vyarthā saṃnidhānavācoyuktiḥ | ata evaṃ vaktavyam | āśrayatayopasthitena homenopakārapradānakrameṇetikartavyatāyāḥ saṃnidhānādatideśanimittasya ca <hi rend="bold">codanāliṅgasya juhotyarthasya darśanāt</hi> | yasmādeva cāyaṃ codanāliṅgatvena juhotyarthaḥ prakaraṇātprāpto 'nuvadiṣyate tasmādasyotpatteḥ phalaṃ vā prati pratyayo na vidhāyakaḥ | kena prāptasyānuvāda iti cedata āha—<hi rend="bold">na cānyaddhomasyotpattivākyaṃ vidhāyakaṃ nāstīti</hi> | kecittvanyathā 'sya vacanasyārthaṃ varṇayanti | na cānyaddadhiphalādindriyādagnihotrahomasya svargādiphalaṃ nāsti | svavākyena prāptatvāditi | tattvanāśaṅkitāprastu<note><p>homasyāvidheyatve 'bhihite phalavidhyāśaṅkānutthānā daprastutopanyāsāpattirityāśayaḥ |</p></note> topanyāsādasaṃbaddhamiti pūrvoktameva jyāyaḥ | tasmānna karmāntaram | kiṃ tarhi | tasminneva karmaṇi dadhnaḥ phalaṃ homaścānugrāhakaḥ | athavā <note><p>tenaiveti—yenaiva kāraṇena dadhnaḥ phalamityuktaṃ tenaiva kāraṇena dadhiśabdasyāpramādapāṭharūpeṇa dadhihomobhayasaṃbandhādeva phalabhityanvayaḥ |</p></note>tenaiva kāraṇena, dadhiśabdasyāpramādapāṭhātkevalācca dadhnaḥ phalasiddhyasaṃbhavādubhayatiraskāreṇa saṃbandhādeva phalamubhayośca dadhihomayostādarthyam | atra tu pūrvoktena <pb n="551"/>nyāyena dadhihomasaṃbandhakṛto vākyasyāsya caikavākyatvābhāvāddadhiphalasaṃbandhe cānirvṛtte homasaṃbandhaḥ prākaraṇiko nāstītyanenaiva vākye homasaṃbandhaṃ kṛtvā phalaṃ prati vidhāvāśrīyamāṇe 'nekārthavidhānādvākyabhedaḥ syāt | ato dadhna eva phalamityeṣaiva vyākhyā yujyate | tathā ca samāptāvupasaṃhṛtaṃ <hi rend="bold">tena dadhno homena saṃbadhyamānātphalamiti |</hi> tena athaveti vikalpamātrapradarśanārthaṃ draṣṭavyam | anye tu vadanti | eka evāyaṃ pakṣaḥ sopapattika ādita ārabhyopasaṃhriyate | <hi rend="bold">tasmāddadhnaḥ phalam | ato dadhiśabdasya vivakṣitatvāditi ca</hi> pāṭhaḥ | athaveti tu pramādalikhitamiti | śakyaparihāraṃ tvidam | katham | yadaiva dadhnendriyakāmasya bhāvayediti saṃbadhyate tadaiva karaṇabhūtāddadhnaḥ phalamityavagamātkaraṇatvānyathānupapattikāritaḥ kriyāmātrasaṃbandho 'vagamyate | śaktirūpa eva ca kriyākārakayoḥ saṃbandha iti karaṇavibhaktyantargatatvātpratyayārthasya ca prādhānyātprātipadikārthopasarjanaḥ saṃbandha eva phalāya vidhīyate | tasmiṃstu vihite pūrvavadeva prakaraṇātkriyāviśeṣo homo lakṣyate | tatra tu dravyadevatāsaṃbandhanyāyena kriyākārakasaṃbandhasya phalasaṃbandhe vṛtte ko 'sau kriyāviśeṣa ityapekṣāyāṃ viśeṣaṇaviśeṣyasaṃbandhaṃ kartuṃ prakaraṇena homa upanīyate | tenocyate dadhihomasaṃbandhaḥ phalāya vidhīyata iti | tataścāthaveti samyakpāṭha eva | samāptyupasaṃhārastvādyapakṣasya draṣṭavyaḥ | athavā 'syaiva saṃbadhyamānagrahaṇena dadhyupasarjanasaṃbandhanirdeśa ityadoṣaḥ | nanu dadhneti cendriyakāmasyeti ca padadvayavyāpārādvākyaṃ bhidyeta | naiṣa doṣaḥ | kutaḥ |</p>
		<lg>
		  <l>naiva hyanekasaṃbandhādvākyabhedaḥ prasajyate |</l>
		  <l>anekavidhiśaktyā hi bhedo nāsti ca so 'tra naḥ ||</l>
		</lg>
		<p>bahavo 'pi hyarthā yugapadekena saṃbadhyante | na ca tāvatā vākyaṃ bhidyate | anekavidhito hi vākyabheda uktaḥ | sa cātra nāstyeva | phalasyāvidheyatvāt | eṣā hyatra vacanavyaktiḥ | yadindriyaṃ bhāvayedityanūdya taddadhneti vidhīyate | yo hi yadicchati sa tatkarotīti hīndriyaṃ bhāvayituṃ svarasata eva puruṣaḥ pravartate | tataśca tadaṃśayuktāṃ bhāvanāṃ pratyayo 'nūdya karaṇāṃśamātrayuktāṃ vidhatta ityekārthavidhānānna vākyabhedaḥ | tasmāddadhipadasyārthavattvāya guṇātphalamakarmāntaratvaṃ ceti siddham || 26 ||</p>
	      </div><!-- sūtra !-->
	      <trailer>iti indriyakāmādhikaraṇam || 11 ||</trailer>
	    </div><!-- adhikaraṇa !-->
	    <div type="adhikaraṇa" n="12">
	      <head type="toc">revatyadhikaraṇam</head>
	      <div type="sūtra" n="27">
		<p><pb n="552"/>idānīmasyāpavādārthamuttaramadhikaraṇamārabhyate | tatra viṣayaṃ tāvaddarśayati—‘trivṛdagniṣṭudagniṣṭomaḥ’ | ‘tasya vāyavyāsvekaviṃśamagniṣṭomasāma kṛtvā brahmavarcasakāmo yajeta’ ityetamagniṣṭuṃtaṃ prakṛtya ‘vāravantīyamagniṣṭomasāma kāryam’ iti ca guṇaṃ ‘vidhāya punarbravīti ‘etasyaiva revatīṣu vāravantīyamagniṣṭomasāma kṛtvā paśukāmo hyetena yajeta’ iti | tatrāpi pūrvavadeva saṃdehaḥ | kiṃ guṇaviśiṣṭo yāgaḥ pūrvasmādvyatiriktaścodyate kiṃ vā pūrvasyaiva guṇādindriyavatpaśavaḥ phalamiti | kiṃ tāvatprāptaṃ, samastenaiva pūrvādhikaraṇena guṇātphalamiti | tathā hi—</p>
		<lg>
		  <l>revatīvāravantīyasaṃbandhavyāpṛte vidhau |</l>
		  <l>śrūyate phalamatrāpi yāgo 'to na vidhīyate ||</l>
		</lg>
		<lg>
		  <l>revatīvāravantīyasaṃbandhaṃ ca kariṣyati |</l>
		  <l>vinaiva pratyayāvṛttyā kṛtvāśabdaḥ pṛthak śrutiḥ ||</l>
		</lg>
		<p>yastu revatīvāravantīyasaṃbandhotpattividhānāttasya ca phalaṃ prati vidhānātpratyayāvṛttilakṣaṇo vākyabheda āśaṅkyate so 'pi nā ' 'śaṅkitavyaḥ | svayameva vedena tatphalasyopāttatvāt | revatīṣu vāravantīyaṃ kṛtveti niṣpādite hi saṃbandhe yajeḥ pareṇa liṅā phalasaṃbandhaḥ kevalaḥ kartavyaḥ | tena nā ' 'vṛttidoṣo bhaviṣyati | tatrāpyādhāranirdeśādrevatīnāṃ parārthatā prādhānyādvāravantīyaṃ phalaṃ prati vidhīyate | guṇopādānavaśena dhātvarthāduttārito vidhāyakaḥ phalāya guṇaṃ vidadhadyadanyatrājñātaśeṣatvaṃ vidhatte | revatyaśca saptamīnirdeśādvāravantīyaśeṣabhūtatvātprayojanāntaramanapekṣamāṇā na phalena saṃbadhyante | tadguṇakaṃ tu vāravantīyaṃ dvitīyānirdeśādavagataprādhānyaṃ karotyabhihitāṃ bhāvanāṃ prati dhātvarthasthānīyaṃ pratīyamānaṃ <pb n="553"/>prayojanāpekṣatvātphalavattāṃ pratipadyate | athavobhayatiraskāreṇātrāpi saṃbandhādeva phalamiti vaktavyam | evaṃ ca sati viparivṛttiprāpto yajiḥ prakṛtārthābalambī vaitacchabdaḥ, tasmācca yajisamānādhikaraṇātparā ṣaṣṭhī phalavatā guṇena saha prakaraṇātprāptamāśrayāśrayisaṃbandhaṃ vadantī, pramāṇābhāvāccā ' 'śrayāntarāsaṃbandhāttannivṛtirūpapravṛtta evakāraḥ, pūrvoccaritena vacanāntareṇa ca prāptamagniṣṭomasāmasaṃbandhaviśiṣṭaṃ vāravantīyamityādi sarvamakarmāntaratvānnityaprāptamanūdyamānaṃ na pratyayamāyāsayiṣyati | karmāntarapakṣe tu sarvamaprāptatvādvidhātavyam | na ca tallabhyate | kutaḥ |</p>
		<lg>
		  <l>ekaśaktiḥ svabhāvena sarvadaiva vidhāyakaḥ |</l>
		  <l>alpārthavidhisaṃtuṣṭo nānekārthavidhikṣamaḥ ||</l>
		</lg>
		<p>tena kṛtvāśabdena revatīnāṃ vāravantīyasaṃbandhamātraṃ liṅā ca phalasaṃbandhamātraṃ vidhīyata iti jyāyānguṇavidhipakṣaḥ | sarve caite 'nuvādā yajyanuvādenaiva tanmūlatvātpradarśitā bhavantīti na bhāṣyakāreṇa pratyekamupavarṇitāḥ | tasmānna karmāntaramiti prāpte 'bhivīyate |</p>
		<lg>
		  <l>āśrayatvena gṛhṇāti yo guṇaḥ prakṛtāṃ kriyām |</l>
		  <l>tatsaṃbandhānuvādatvāttatra bhedo na gamyate ||</l>
		</lg>
		<p>idaṃ tāvadvākyametasyaiva revatīṣvityādi yajimacchrūyate | sa ca yajiryādṛgatra śrūyate tādṛgyadi kutaścitprāptastataḥ śakyamakarmāntaratvamadhyavasātum | tadyathā—dadhihomasaṃbandhalābhādindriyakāmavākye<note><p>śakyamakarmāntaratvamaṣyavasātumityasyānuṣaṅgaḥ |</p></note> | śrutaphalasaṃbandhamātre vākyena vidhīyamāne prakaraṇādevā ' 'śrayāpekṣāyāṃ labdho homasaṃbandha ityanūdyate | śaknoti hi dadhi sākṣādeva homaṃ nirvartayituṃ na tu revatīguṇakaṃ vāravantīyaṃ yāganirvṛttisamarthamadravyadevatātmakatvāt | tathā hi |</p>
		<lg>
		  <l>devatādravyakartṛbhyo nātiriktamapekṣate |</l>
		  <l>yāgaḥ sādhanamityevaṃ sāmnā naivaiṣa sādhyate ||</l>
		</lg>
		<p>tasmātprakaraṇavaśena buddhāvupaplavamāno 'pi yāgaḥ sāmāśrayatvamayogyatvādapratipadyamāno na revatīvāravantīyavākye śakyo 'nuvaditum | prāptipramāṇābhāvāt | yattu vāravantīyasya sādhyatvenā ' 'śrayatvapratipattikṣamaṃ stotraṃ na tasya prakaraṇam | ātideśikatvādagniṣṭuti stotrāṇām | āha ca |</p>
		<lg>
		  <pb n="554"/>
		  <l>stotrasādhanabhūtatvaṃ sāmno yogyatayā sthitam |</l>
		  <l>stotraṃ ca prakṛtaṃ nāstītyāśrayo na pratīyate ||</l>
		</lg>
		<p>athocyeta yathā 'nena śakyate yāgaḥ kartuṃ tathā kurvadāśrayiṣyati | yathā ca śakneti yāga āśrayatvaṃ pratipattuṃ tathā pratipatsyate | sarvākhyātasahakāriśaktyanusāreṇāvagamāt | <note type="reference"><ref cRef="MīSū:3.1.9.18">( a. 3 pā. 1 a. 9 sū. 18 ) |</ref></note>‘ānarthakyāttadaṅgeṣu’ ityanena nyāyenāṅgabhūtastotradvāreṇa ' 'śrayāśrayisaṃbandhaḥ setsyatīti | tadanupapannam | uktaṃ hyetat<note><p>audumbarādhikaraṇavārtika iti śeṣaḥ |</p></note> |</p>
		<lg>
		  <l>tannāmāṅgeṣu kalpyeta yadaṅgatvena coditam |</l>
		  <l>prādhānyāvasthitaṃ yattu tadaṅgaṃ nopasarpati ||</l>
		</lg>
		<p>‘saptadaśāratnirvājapeyasya yūpaḥ’ iti saptadaśāratnitvaṃ guṇatvena codyamānaṃ sākṣādvājapeyasyāsaṃbhavādyathā śaknoti tathopakariṣyatītyadhyavasānāttadaṅgapaśuyūpāṅgatvenāvadhāryate | yadi tathaiva vāravantīyamapi yāgāṅgatvena codyeta tatastatrāsaṃbhavāttadaṅgāni stotrāṇyupasarpet | idaṃ punaḥ phale vihitaṃ guṇabhūtāṃ kriyāmāśrayatvenāpekṣamāṇaṃ yadi yogyāṃ labhate tato gṛhṇāti | atha na labhate tato vākyādarthāntaratvaṃ pratipadyate | na caitadanyathā 'narthakaṃ bhavati | karmāntaravidhāne sutarāmarthavattvāt | atyantabhedācca yāgastotrayorna stotre sādhite yāgaḥ sādhita iti śakyaṃ vaktum | tatra yathaiva kratvantare śrutaṃ kratvantare kriyeta tādṛgevaitatsyāt | vājapeyasyeti tu sāmānyasaṃbandhamātravācinī ṣaṣṭhī <note><p>yāge 'pīti—paśuyāge 'pītyarthaḥ |</p></note>pāramparyādyāge 'pyaviruddheti vaiṣamyam | yadyapi stotradvāreṇa kratorāśrayatvaṃ syāttathā 'pi sarvastotreṣu <note><p>prasajyamāneṣviti—āśrayatayeti śeṣaḥ |</p></note>prasajyamāneṣvagniṣṭomasāmetyanarthakaṃ bhavet | tatrāgniṣṭomasāmni<note><p>agniṣṭomasāmni—agniṣṭomastotra ityarthaḥ |</p></note> vākyenaivā ' 'śraye kalpyamāne vākyabhedaḥ, punarapi ca vākyenāgniṣṭomasāmamātrasaṃbandhe 'vagamyamāne yadyetasyaiveti viśeṣyate tato 'pi vākyabhedaḥ | etasyaiveti ca pūrvaṃ saṃbandhe tathaiva sarvatadīyastotrasaṃbandhāpatteragniṣṭomasāmeti viśeṣaṇātsa eva vākyabhedaḥ | ṛksāmasaṃbandhakaraṇakṛtaṃ cātigauravaṃ sthitameva | nanu cāsminnagniṣṭutyāśrayatvena labdhe <note><p>pūrvavidhinaiva śeṣamiti—prākaraṇikena ‘vāravantīyamagniṣṭomasāma kāryam’ ityanenaiva vidhinā vāravantīyasyāgniṣṭutsaṃbandhyagniṣṭomastotrasaṃbandhaprāpterna vākyabheda ityarthaḥ |</p></note>pūrvavidhinaiva śeṣamavāpsyate | vāravantīyaṃ hi kratumāśrayadyatra sthāne sthitaṃ sādhayaddṛṣṭaṃ na tato 'nyatra bhaviṣyati | kraturapi ca tannānyastotragāmitvenāpokṣiṣyate | prakṛtakratvagniṣṭomasāmasaṃbandhi vāravantīyātikramakāraṇābhā<pb n="555" break="no"/>vācca na kratvantarastotrāntarasaṃbandhāśaṅkā | naitadevam | yadi hi vāravantīyāgniṣṭomasāmavidhivākyaṃ revatīvākyenāpekṣyeta tata evaṃ vijñāyeta | na tu tadapekṣā 'sti | guṇādivākyānāṃ parasparasaṃbandhābhāvādityuktaṃ prāk | pūrvasaṃbandhavilakṣaṇaścāyaṃ kratorvāravantīyena saṃbandho na tatkalpitasthānaviṣayatvaṃ pratipatsyate | karmāṅgabhūtasya hi tasyaitatkratvagniṣṭomasāmatvaṃ vijñātam | idānīṃ puruṣārthabhūtatvādvedastāvanna tadeva sthānaṃ kalpayati | sāmānyato dṛṣṭakalpanāyāścaivaṃ jātīyakeṣvapramāṇatvamuktam | āha ca |</p>
		<lg>
		  <l>phalāya vihitaṃ sāma svatantraṃ rūpamātrataḥ |</l>
		<l>vedasvādhyāyamevaikamutpattyarthamapekṣate ||</l></lg>
		<p>yadi vāravantīyamagniṣṭutyeva prathamamutpādyeta tato gatyantarābhāvādanuktamapi tadviṣayaṃ vijñāyeta | idaṃ punaḥ samāmnāyamātrādhīnotpatti tata eva gṛhītvā phalāya codyate | tatra kratvantarastotrāntarairetatkratvagniṣṭomasāmno na kaścidviśeṣaḥ | yadi ca vāravantīyasaṃskāraḥ kaścidvidhīyeta tataḥ kathaṃcidvrīhiprokṣaṇādiṣviva prakṛtapratyayo bhavet | na caivamasti | tasmānnāgniṣṭomasāmasaṃbandhasiddhiḥ | nanu ca puruṣārthamapi sadetatkratumasādhayanna śaknoti puruṣārthaṃ bhavitumiti prāsaṅgikyāṃ kratusiddhau pūrvakḷptaṃ sthānaṃ labhyate | yathejyārthe<note><p>yathejyārthe, iti—abhyuditeṣṭau yāgārthayorapi dadhipayasoḥ ‘saha śrapayati’ iti prākaraṇikena vākyena taṇḍulaiḥ saha śrapaṇavidhānena prasaṅgātpraṇītākāryāpannatvena yathā taddharmāḥ prāpnuvanti tatheti dṛṣṭāntabhāgāśayaḥ |</p></note> dadhipa yasī praṇītādharmānupalabhete | tatraivaitadbhavati yatra guṇabhūtā dharmā bhavanti | na cehāgniṣṭomasāmatvaṃ nāma vāravantīyasya guṇaḥ | prakaraṇagrahaṇe hi sati guṇatvamapi syāt | tadeva tvadyāpyasiddhāvastham | yadi tu kenacitprakāreṇāgniṣṭomasāmasaṃbandho 'vagamyate tatastaddharmāṃstasya praṇītādharmavannaiva kaścidvārayiṣyati | tasmānnaiṣo 'pi parihāro bhavatītyapūrvakarmavidhinaivaikavākyatvamupapādanīyam | tathā sati hi yadyapi sarvamaprāptaṃ tathā 'pi viśiṣṭavidhinā śakyaṃ vidhātum | kiṃ punaryadā nikāyitvātpūrvāgniṣṭuddharmeṣvatrādiśyamāneṣu bahveva prāptam | etacchabdastāvaddharmalakṣaṇayā 'nuvādo bhaviṣyati | na cānuvāde lakṣaṇādoṣaḥ | prastūyamānakarmavacanatvena vā ‘athaiṣa jyotiḥ’ ityādivanmukhyarūpeṇaiva vartiṣyate | tadā vāravantīyaṃ kratvarthabhūtamatideśenaiva prāpnotīti tadapyanuvadiṣyate | kṛtvāśabdakalpitarevatīvāravantīyasaṃbandhaviśiṣṭayāgamātravidhānāttu lāghavaṃ vidheḥ | nanvagniṣṭomasāmno revatīvāravantīyasaṃbandho yāgaścātra vidhīyata ityanyairviśiṣṭavidhibhirvaiṣamyaṃ vidhāyakasya syāt | tathā hi |</p>
		<lg>
		  <pb n="556"/>
		  <l>naikaprayatnasādhyatvaṃ kriyāntaraviśeṣaṇe |</l>
		  <l>tena kriyāṃ vidhāyānyastatra kāryaḥ punarvidhiḥ ||</l>
		</lg>
		<p>yānyekakriyāviśeṣaṇāni bhavanti tāni tayā vidhīyamānayā 'rthādākṣipyamāṇāni na vidhāyakavyāpāraṃ bhindanti | kriyāntaraviśeṣaṇe punarvidhīyamāne tayā kriyayā saṃbandharahitayā 'nākṣipyamāṇe 'vaśyaṃ vidhāyakasyā ' 'vṛttireṣṭavyeti vākyabhedaḥ prāpnotyeva | naiṣa doṣaḥ |</p>
		<lg>
		  <l>kṛtvāśabdārthamevaikaṃ gṛhṇīte bhāvanottarā |</l>
		  <l>so 'pi svagocaraprāptaṃ grahīṣyati viśeṣaṇam ||</l>
		</lg>
		<lg>
		  <l>navena kratunā paścādṛksāmagrahaṇe kṛte |</l>
		  <l>kḷptasthānena sāmnaiva revatīsthānakalpanā ||</l>
		</lg>
		<p>revatīvāravantīyasaṃbandhaṃ niṣpādyottarabhāvanāpekṣo 'vasthitaḥ svaviśeṣaṇaviśiṣṭaḥ kṛtvāśabdārthaḥ kratunā gṛhyate | ataśca svaviśeṣaṇākṣepa eva kratoḥ | sa tu tatsaṃbandhaṃ sākṣādanupajīvanguṇabhūtatvādaṅgeṣu nikṣipannatideśavijñātasthānavāravantīyavaśena revatīrapi tadviṣayāḥ kalpayati | tena yadyapyatra vākye 'gniṣṭomasāma na vidhīyate tathā 'pi kratuviśeṣaṇamapi tatra saṃkrāmatītyadoṣaḥ | ataśca prakṛtayāgasaṃbandhastvatpakṣe vāravantīyasya nāsti | paśya |</p>  <lg>
		<l>ātmanā hyakriyārūpairguṇairāśrīyate kriyā |</l>
		<l>vāravantīyagītestu kriyayā kiṃ prayojanam ||</l>
	      </lg>
	      <p>dadhigodohanādīni kriyayā vinā karaṇatvamalabhamānāni tāmapekṣante | vāravantīyaṃ punargāyatidhātuvācyakriyānmakatvādvinaiva kriyāntareṇa yāgavatphalabhavanasamarthamityanapekṣatvādyāgenāsaṃbadhyamānaṃ svatantrameva revatīṣu gīyamānamagniṣṭutprayogādbahireva phalaṃ sādhayet | tataścaitasyaiveti cāgniṣṭomasāmeti ca kṛtvāśabdaśca yajeteti ca sarvamasaṃbaddhaṃ syāt | tasmādyāgātphalam | sa ca pūrvavilakṣaṇaviśeṣaṇaviśiṣṭatvātkarmāntaram | <hi rend="bold">sameṣviti</hi>—ayogyatvādyāgaguṇayorāśrayāśrayisaṃbandhānapekṣatvābhiprāyam | kriyātmakatvādvā kriyāntarānapekṣatvamucyate | <hi rend="bold">bhinnavākyeṣviti</hi> | pakṣadvaye 'pi guṇaphalasaṃbandhasya yāgāntaravidhānasya vā 'rthāntaratvātsetsyatyeva lakṣaṇato vākyabhede pūrvakratusaṃbandhe bhavatyeva kiṃcideva vākyarūpam | kratvantarasaṃbandhe tvatyantabheda ityabhiprāyaḥ |</p>
	      <p><pb n="557"/><hi rend="bold">na hyetasya revatyaḥ santi</hi>—ānantaryāttāvadeṣā vacanavyaktiḥ pratibhāti, etasya yā revatyastāsu vāravantīyaṃ kṛtveti | tatra yadyapi prakaraṇalabhyatvādetasyeti viśiṣṭānuvādo na vākyaṃ bhinatti tathā 'pi revatīsvarūpakartavyataiva tāvadaprāpteti nānūdyate | tatra revatyaḥ prayoktavyāḥ, tāsu ca vāravantīyamityeko vākyabhedaḥ, etacchabdavaiyarthyaṃ ca | atha tvetacchabdānugrahārthametasya revatyaḥ kartavyāḥ, tāsu ca vāravantīyaṃ, tacca phalāyeti vidhīyate yajiścānūdyata iti tathā 'pyarthatrayanimittavākyabhedābhyupagamenāgniṣṭomasāmasaṃbandho vidhātumanuvadituṃ vā 'śakyatvādubhayathā 'pi nāvakalpate | atha so 'pi vidhīyeta tathā sati pūrvasmādvidhyapagamādagniṣṭomasāmamātraprasaṅgādetasyaivetyanarthakaṃ, vidhīyamāne vākyabheda ityekā granthayojanā | athavā—yathākramāvasthita evaitacchabdo revatīviśeṣaṇaṃ sa tathābhūta evābhyupagamyate | tataścaivaṃ vacanaṃ vyajyate—etasya yā revatyastāsu vāravantīyamagniṣṭomasāma kṛtveti | tattu kasya kratorityaviśeṣaṇādetacchabdasya ca revatīviśeṣaṇatvenopakṣīṇatvādetasyāgniṣṭomasāmeti na labhyate | tadvivakṣāyāṃ vā punarapi vākyabhedaḥ | ihaiva sarvāḥ pūrvapakṣavacanavyaktīrnirākṛtya siddhānte kathamavākyabheda iti praṣṭavye pūrvapakṣavādī vismitaḥ pṛcchati | tathā nāma saṃprati vihite sati anenā ' 'kāśa eveyanto vākyabhedā indrajālavadeva darśitāḥ | tataḥ pṛcchāmi tāvadetasya kathamavākyabheda iti | siddhāntavādī tvaprāptakarma vidhīyate | viśiṣṭavidhānopapattau satyāmekārthatvādityāha | nanvarthabheda iti—ktāntākhyātopāttabhāvanādvayaikavākyatvāsaṃbhavābhiprāyeṇa | <hi rend="bold">neti brūma</hi> iti—guṇabhūtaikabhāvanāviśiṣṭapradhā<pb n="558" break="no"/>nabhūtabhāvanāntaravidhānābhiprāyam | <hi rend="bold">revatīnāṃ vāravantīyasya ca saṃbandho na vihitaḥ syāditi</hi>—viśeṣaṇaviśeṣaṇānāmavidheyatvālliṅā tāvanna vidhīyate | kṛtvāśabdaśca naiva vidhau smaryate | tena yadyapi saṃbaddhā bhāvanā 'bhidhīyate tathā 'pi vidhyadhīnapravṛttitvātpuruṣaḥ satīmapi tāmasatīmiva pratipadyate | tena yāgabhāvanāmātraviśeṣaṇatvādrevatīvāravantīyayostadabahirbhāvamātreṇa prayoktavyayoranyonyaniyamapramāṇābhāvādekastotraviṣayatve tadekadeśaniyame cāsati revatīṣu ṛkṣvanyānyapi gāyatrāmahīyavādīni sāmāni prāpnuvanti | sāmāpi vāravantīyamanyāsvāvāpabhūtāsu<note><p>‘trīṇi ha vā yajñasyodarāṇi | gāyatrī bahatyanuṣṭap ca | atra hyevāvapanti’ iti vacanānurādheneti śeṣaḥ |</p></note> gāyatrībṛhatyanuṣṭupsu prāpnoti | tatra revatīṣu vāravantīyamiti saṃbandhapratītirvyarthā syāt | ato vāravantīyameva yathāvadhṛtasthānamuddiśya revatyo vihitā iti | <hi rend="bold">naiṣa doṣaḥ</hi> |</p>
	      <lg>
		<l>vidhitvaṃ yadyapi śrutyā na kṛtveti bravītyayam |</l>
		<l>tathā 'pyevaṃvidhe tasya vidhitvaṃ phalamiṣyate ||</l>
	      </lg>
	      <p>sarvatraiva yatredaṃ kṛtvedaṃ kuryāditi śrūyate tatra yadi tāvattvāntadhātuvācyā kriyā 'nyata eva prāptā tato nimittārthaṃ śravaṇaṃ bhavati | atha tu na prāptā tata uttarasyāḥ karaṇaṃ pūrvanirvṛttyuttarakālatvena vihitaṃ tāmananuṣṭhāya <note><p>yatheti—yathā vihitaṃ tathetyarthaḥ |</p></note>yathā kartuṃ na śakyata ityarthādavaśyaṃ kartavyā satī vihitavadvijñāsyate | na ceha revatīvāravantīyasaṃbandhaḥ prāgvidheḥ kutaścitprāpto yena nimittatayā ' 'śrīyeta | tasmādanuṣṭheya eva vijñāyate | yadi tarhyanuṣṭheyatvena saṃbandha upapannaḥ kathamuttarayā 'nuṣṭheyatvopāttayaiva saha saṃbadhyate | tadarthamāha—<hi rend="bold">dvāvapyetāvarthau kṛtvetyeṣa śabdaḥ śaknoti vaditu</hi>miti | kathamekenānekārthāvagatiriti cedata āha—dṛṣṭā hi kvacidiyamapi gatiḥ | <hi rend="bold">yathā śoṇamāna</hi>yeti | pramāṇāntaraprāpte 'pyānayatau rakto 'śvaścodyamāno na raktāśvaśabdābhyāmivābhihito vākyabhedaṃ janayati | tathā 'tra tvāśabdopāttā nirvṛttiḥ pūrvakālatvaṃ ceti | athavā |</p>
	      <lg>
		<pb n="559"/>
		<l>tatraiva na vidhīyeta viśeṣaṇaviśeṣaṇam |</l>
		<l>yatra dravyāṅgabhūtaṃ tanna karmāṅgaṃ pratīyate ||</l>
	      </lg>
	      <p><note type="reference"><ref cRef="MīSū:4.1.5.11">( a. 4 pā. 1 a. 5 sū. 11 ) |</ref></note>“tatraikatvamayajñāṅgabhūtamarthasya guṇabhūtatvāt” iti dravyaviśeṣaṇānāṃ vidhyasaṃsparśo vakṣyate<note type="reference"><p><ref cRef="MīSū:4.1.adhi.4">( a. 4 pā. 1 a. 5 )</ref> ityatreti śeṣaḥ |</p></note>  | revatīvāravantīyasaṃbandhastu karoterviśeṣaṇam | sāmānyabhūtatvācca karotyarthastadrahito nānuṣṭheyatvaṃ pratipadyate | tena mṛṣyāmahe haviṣā<note><p>‘yasyobhayaṃ havirārtimārchet’ ityatra nityasyā ' 'rtimātrasya kādācitkatvavyāpyanimittatvāyogena yathā ' 'rterhavīrūpaviśeṣaṇamāvaśyakaṃ tadvaditi dṛṣṭāntabhāgāśayaḥ |</p></note> viśeṣaṇamitivadyajibhāvanāviśeṣaṇasya karotyarthasyāvaśyaṃ revatīvāravantīyasaṃbandhaviśiṣṭatā 'bhyupagantavyā | tathā ca kriyāviśeṣaṇānāmapi prayājādīnāṃ viśeṣaṇāni dravyadevatādīni darśapūrṇamāsādiṣūpayokṣyante | tasmānniṣpannasaṃbandhaviśeṣitāyāṃ bhāvanāyāmṛksāmayorniyamaḥ setsyati | kṛtvāśabdaścātra pratipattikramaniyamanirvṛttyartha eva draṣṭavyo nānuṣṭhānanirvṛttyarthaḥ | agniṣṭomasāmnaḥ prāgyāgādaprayogāt | ato naivaṃ vijñāyate revatīṣu vāravantīyaṃ prayujya yaṣṭavyamiti | kiṃ tarhi, evaṃ kariṣyāmīti parikalpya yāgaḥ prakramitavya iti | <hi rend="bold">nanvevamapīti</hi> | yāvadabhidheyaṃ vidhikalpanādanekārthatvānnaikavākyatvamiti manyate | <hi rend="bold">naiṣa doṣa iti</hi> | na tāvadabhidheyanānātvenānekārthatvaṃ bhavatītyuktam | atha prayojanabhūtavidheyanānātvameva manyethāḥ | tatrocyate |</p>
	      <lg>
		<l>śrūyante bahavo 'trārthā eka eva vidhīyate |</l>
		<l>viśiṣṭā bhāvanā sā ca yāga ityupalakṣitā ||</l>
	      </lg>
	      <p><hi rend="bold">nanu revatyo 'pi vidhīyanta</hi> iti | yadi śrutamātrānupātyevānekārthatvaṃ bhavettata eṣa parihāraḥ syāt | ete tu sarve vidhīyamānatvātprayojanabhūtāstasmādanekārthatvamastyeveti | ucyate |</p>
	      <lg>
		<pb n="560"/>
		<l>vidheyamātramapyatra nārtha ityamidhīyate |</l>
		<l>pradhānavidhiyukto 'rthaḥ sa caiko 'tra vidhīyate ||</l>
	      </lg>
	      <p>tadāha—na hyatrānekasya prayojanatvenābhipretasyānekaṃ padaṃ vidhāyakamiti | tathā hyavāntarakarmatvāttatkriyāṇāṃ na prāgyajibhāvanātaḥ paryavasānam | viśiṣṭavidhyuttarakālaṃ tu na kiṃcidapekṣyate | tasmātsiddhamekārthatvādekavākyatvam | guṇavidhitve coktā vākyabhedāḥ | <hi rend="bold">athocyeta</hi> iti | etacchabdasamarthanārtham | siddhe 'pi karmāntaratve karmayuktaphalapakṣātpakṣāntaramiti nirākriyate | tatraiṣā vacanavyaktiḥ—revatīṣu vāravantīyamagniṣṭomasāma kṛtvā, etasyāṅgatvena yajeteti | kimevaṃ bhaviṣyati | prakaraṇaṃ tāvanna bādhiṣyate | etasyaiveti ca prakṛtagrāhi samīpasthitasaṃbandhipadamanugrahīṣyate | tatrocyate | na | paśukāmapadānarthakyaprasaṅgāt | taduparityāge vākyabhedaprasaṅgaḥ | na hyekasya kratuṃ phalaṃ ca prati yugapadvidhānamavakalpate | <note><p>athaivamityādi śaṅkābhāṣyaṃ guṇaphalānvayasyaivābhidhānātpunaruktamiva bhāsamānaṃ paramate vāravantīyasya revatīṣu pragāṇena vāyavyargādhāratvahānādāśrayavailakṣaṇyarūpadoṣāntaroktyarthatvena vyākaroti—athetyādinā |</p></note><hi rend="bold">athaivamucyeta revatīṣu kṛteneti</hi> | prathamopanyastameva pakṣaṃ doṣāntarābhidhitsayā punarupanyasyatīti kecit | <note><p>agniṣṭudyāgasyaiva guṇāntaraviśiṣṭasya phalānvayābhidhānārthametadbhāṣyamiti svamatena guṇakāmatvāparityāgenaivārthāntaraṃ pradarśayitumāha—athavetyādinā |</p></note>athavā naivam |</p>
	      <p><pb n="561"/>kathaṃ tarhi, guṇakāmeṣu yājñikānāṃ dvayī pratipattiḥ, keṣāṃcinmīmāṃsakavadeva guṇātphalam | apareṣāṃ tu guṇaḥ kratvartha eva tadvatastu kratoḥ phalāntarasaṃbandhaḥ | atraiṣā vacanavyaktiḥ | nityaṃ tāvadanena brahmavarcasakāmo yajeta | yadi tu paśukāmaḥ syāttato 'nenaiva revatyādiviśiṣṭeneti | tathā sati ca—</p>
	      <lg>
		<l>pratyayaḥ saṃnikṛṣṭārthavidhiṃ tāvatkariṣyati |</l>
		<l>na cānyapara utpattiṃ vidhānācca viśiṣṭatā ||</l>
	      </lg>
	      <p>yāgaṃ hi phale vidadhatpratyayo na viprakṛṣyate | na cānutpattiparaḥ sannutpattimapi kalpayiṣyati | anekārthavidhānaṃ ca yathaivotpattividhau karmavidhānanimittaṃ labhyate, tathā phalavidhāvapi phaloddeśena karmavidhānādityevaṃ manyamāno vadati—<hi rend="bold">atha revatīṣu kṛtena vāravantīyena paśukāmo yajeteti</hi> | stotradvāreṇa yāgasādhanatvopapatteḥ karaṇatṛtīyaivaiṣā | athavetyaṃbhūtalakṣaṇā | anenaivetthaṃbhūtena paśukāmo yajeteti | tatrottaram | <hi rend="bold">naivaṃ śakyam | ṛgantarapragāṇādviśeṣahānādvaiguṇyamiti</hi> | yadi tadevedaṃ karma tatastasya vāyavyāsvagniṣṭomasāma vihitaṃ tadṛgantare revatyākhye gīyamānaṃ pūrvavihitavāyavyākhyaviśeṣahānādviguṇaṃ bhavet | nanvidānīmevā ' 'tmīye pakṣe bhavataiva tatra revatīṣu ṛkṣvanyānyapi sāmāni prāpnuvantyevaṃ paryanuyuktenābhihitam | naiṣa doṣaḥ | kṛtveti nirvṛttaḥ saṃbandho yāgāyocyate | dvāvetāvarthau kṛtvetyeṣa śabdaḥ śaknoti vaditumiti | siddhāntavādī tvapūrvakarmavidhāvanekārthavidhānaṃ śakyaṃ nānyatreti manyamāna āha—<hi rend="bold">sati vacane</hi> matpakṣe <hi rend="bold">śakyaṃ</hi> bhavatpakṣe tvasati vāravantīyagrahaṇamātreṇa labhyamānāsu revatīṣvaśakyamiti | paraḥ punarāha—<hi rend="bold">vacanaṃ tarhi bhaviṣyatīti</hi> | tenaivābhiprāyeṇa | phale viśiṣṭakarmavidhānātkṛtvāśabdasya cāvidhāyakatvāt | yajiranuvāda—iti ca satyapi phalaṃ prati vidhāna utpattyavidhānābhiprāyeṇa | siddhāntavādī svābhipretānekārthavidhyanyathānupapattiphalaṃ kathayati—<hi rend="bold">yadi vacanaṃ</hi> siddhaṃ tarhi karmāntaraṃ na pūrvasthaivāgniṣṭuto guṇavidhānamiti | <hi rend="bold">nanu tato yajeteti yāgānuvādāditi</hi> vacanenānirākṛtatvādadyāpi svapakṣameva balīyāṃsaṃ manyate | naivaṃ śakyamiti siddhāntavivaraṇam | yadi hi revatīguṇakaṃ vāravantīyaṃ yāgaṃ <pb n="562"/>prati guṇatvena vidhīyate tato 'vaśyaṃ sa uddeṣṭavyaḥ | tataścoddiśyamānatvādeva phalapadaṃ na tena guṇena vā saṃbadhyata ityanarthakameva syātsaṃbadhyamānaṃ<note><p>saṃbadhyamānamiti-phalapadaṃ guṇaviśiṣṭena yāgena saṃbadhyamānaṃ yāgasya guṇaphalobhayasaṃbandhāpādakatvādvākyaṃ bhindyādityarthaḥ |</p></note>  vā vākyaṃ bhindyāt | guṇaviśiṣṭakarmavidhāne vā 'pratyabhijñāyamānatvādekāntena karmāntaratvam | <note><p>yā 'pi ca pūrvaṃ ‘yadi tu paśukāmaḥ syāttato 'nenaiva revatyādiviśiṣṭena yajeta iti’ vacanavyaktirabhihitā sā 'pi pramāṇāntarāprāptaphalānvayānuvādāyogādayuktetyāśayenā ' 'ha—na cetyādinā |</p></note>na ca yatpaśukāmo yajetetyaprāptatvādanuvādaḥ saṃbhavati | etena revatīvāravantīyavidhiṃ pratyasya nimittatvaṃ prayuktam | ataśca na vāravantīyaṃ kenacidbalavattareṇa pramāṇena revatībhiḥ saṃbaddhamiti viśeṣahānādviguṇaṃ bhavet | atha <hi rend="bold">yāgasaṃbandho 'nuvāda iti</hi> | guṇādeva phale sati prakaraṇādavagataṃ yāgāṅgatvamasminvākye 'nuvadiṣyata iti | kaḥ punarāśrayāśrayisaṃbandhātpūrvanirākṛtādasya viśeṣo yenopanyasyate | sa ucyate | tatra hi <note type="reference"><ref cRef="MīSū:4.1.9.11">( a. 3 pā. 1 a. 9 sū. 11 ) |</ref></note>‘ānarthakyāttadaṅgeṣu’ ityetannirākṛtam | aṅgatvajñāne tu tatsaṃbhavādagniṣṭomasāmasaṃbandhaḥ sulabha ityabhiprāyaḥ | tannirākaroti—<hi rend="bold">prakaraṇāddhi vākyaṃ balavattarāmiti</hi> | āśrayāśrayisaṃbandho hi phalasaṃbandhānuguṇatvātsaṃbhavangṛhyate | sa tu na saṃbhavatītyuktam | aṅgāṅgisaṃbandhastu kratukathaṃbhāvagrahaṇātsyāt | tacca nāsti | <note type="reference"><ref cRef="MīSū:3.3.4.11">( a. 3 pā. 3, a. 4 sū. 11 ) |</ref></note>“asaṃyuktaṃ prakaraṇāt” iti vakṣyati | saṃyuktaṃ caitatphalena | tasmādavirodhādguṇaphalaviśiṣṭakarmāntaravidhānam | tatraitatsyāt | satyapi karmāntaratve tadanugṛhītādguṇādeva phalamiti | tadvikalpya bhāvārthādhikaraṇanyāyena pratyayasaṃnikarṣeṇa yāgaphalasaṃbandhāvagamānnirākaroti | tasmātkarmavidhiḥ | <hi rend="bold">atha punarviśiṣṭe yāge vidhīyamāne</hi> kriyā<note><p>kriyāntarasyeti—kriyāntarasya yāgākhyasya viśeṣaṇena revatyādhāreṇa vāravantī. yena saha, agniṣṭomasāmnā—agniṣṭomastotrasya kathaṃ saṃbandha ityanvayārthaḥ |</p></note>ntarasyāgniṣṭomasāmno <pb n="563"/>viśeṣaṇena kathaṃ saṃbandha iti | tatrottaraṃ <hi rend="bold">vacanāditi</hi> | prāguktanyāyenā<note><p> ātideśikamiti—agniṣṭutprakaraṇe śrūyamāṇaṃ ‘vāravantīyamagniṣṭomasāma kāryam’ iti vacanaṃ karmāntare 'tidiṣṭamityarthaḥ |</p></note> ' 'tideśikaṃ vacanaṃ draṣṭavyam | <hi rend="bold">agniṣṭomasāmnaḥ kārya</hi> iti | na kiṃcidagniṣṭomākhyaṃ sāmāvasthitaṃ vidyate yasya vārantīyaṃ kāryāpannamiti kalpate | tena prākṛtayajñāyajñīyakāryāpattyabhiprāyeṇoktam | athavā 'gniṣṭomasāmna iti stotrasyaiva kārye tādarthyena vartiṣyata ityarthaḥ | tasmātsameṣu karmayuktaṃ phalaṃ syāditi siddham || 27 ||</p>
	    </div><!-- sūtra !-->
	    <trailer>iti revatyadhikaraṇam || 12 ||</trailer>
	  </div><!-- adhikaraṇa !-->
	  <div type="adhikaraṇa" n="13">
	    <head type="toc">saubharādhikaraṇam</head>
	    <div type="sūtra" n="28">
	      <p>jyotiṣṭome saubharamukthyānāṃ brahmasāma vihitam | punaśca tadeva ‘yadi rathaṃtarasāmā’ ‘yadi bṛhatsāmā’ iti ca nimittayorvihitam | tataḥ punaḥ ‘yo vṛṣṭikāmo yo 'nnādyakāmo yaḥ svargakāmaḥ sa saubhareṇa stuvīta’ iti nityasyaiva sataḥ phalatrayasaṃbandhaḥ kṛtaḥ | tathā ca vakṣyati evaṃjātīyakeṣu kāmeṣu <note type="reference"><ref cRef="MīSū:3.6.16.43">( a. 3 pā. 6 a. 16 sū. 43 ) |</ref></note>‘nityasya samatvāt’ iti | kratvarthapuruṣārthaṃ caivaṃjātīyakaṃ bhavatīti vakṣyati ‘ekasya<note type="reference"><ref cRef="MīSū:4.3.3.5">( a. 4 pā. 3 a. 3 sū. 5 ) |</ref></note> tūbhayatve saṃyogapṛthaktvam’ iti | etadapi vakṣyati yathā vikalpenaitānyasya phalāni bhavanti <note type="reference"><ref cRef="MīSū:4.3.11.28">( a. 4 pā. 3 a. 11 sū. 28 ) |</ref></note>‘yogāsiddhirvā 'rthasyotpattyayogitvāt’ iti | tadevaṃ rūpaṃ saubharaṃ prakṛtya punaḥ śrūyate ‘hīṣiti vṛṣṭikāmāya nidhanaṃ kuryāt’ ‘ūrgityannādyakāmāya’ ‘ū iti svargakāmāya’ iti | nidhanamiti cāntyā sāmabhaktirabhidhīyate | tatraitadvicāryate | kiṃ saubharaṃ nirapekṣaṃ phalāni sādhayati, imāni vṛṣṭyādīni hīṣādinidhanaphalāni pṛthageva bhavanti, uta saubharasyaiva tattatphalaṃ sādhayatastatta<pb n="564" break="no"/>nnidhanaṃ niyamyata iti | yadyapi cātra karmabhedābhedau na stastathā 'pi prasaṅgādupanyasyete | athavā karmabhedābhedavatphalāpūrvabhedābhedāvapi lakṣaṇārthāviti saṃbandhaḥ | evaṃ cānuṣṭhāne 'pi viśeṣo bhavati | yadā vṛṣṭikāmena saubharaṃ prakrāntaṃ tadetarayorapi nidhanayoḥ svaphalaprārthanāvaśena prayogaḥ | api ca vṛṣṭiprārthanayorapi bhedaḥ kartavyo yadi nidhanādaparaṃ phalam | atha tu nidhananiyamastato hīṣeva prayoktavyamekaiva vṛṣṭiḥ prārthayitavyā | evamannādyakāmasvargakāmayorapi darśayitavyam | kutaḥ saṃśayaḥ | kecittāvadbhāṣyakārakṛtena vacanavyaktidvayapratibhānena varṇayanti kiṃ hīṣādiśabdānāṃ vṛṣṭikāmādipadaiḥ saṃbandho 'tha nidhanapadeneti | yadyapi cottarayornidhanamiti na śrūyate tathā 'pyākāṅkṣāvaśenānuṣajyamānaṃ sarvasaṃbandhitvena kathyate | kiṃ tāvatprāptam—</p>
	      <lg>
		<l>punarvidhānasāmarthyātsvārthatvācca phalaśruteḥ |</l>
		<l>phalabhūyastvalābhācca hīṣāderaparaṃ phalam ||</l>
	      </lg>
	      <p>yadi hi saubharaphalānyevaitānyabhaviṣyaṃstataḥ punarvacanamanarthakamāpatsthata | na hi vidheyaṃ tasya tadā kiṃcidapi labhyate | hīṣādīnāṃ śākhāntareṣu saubharanidhanatvena pāṭhādeva prāptatvāt | niyamārthā śrutiriti cenna | śrutiprāptānāṃ niyamena nivartayitumaśakyatvāt | sarva eva tāvanniyamo 'nyavyāvṛttiphalatvādanyāyyaḥ | tathā 'pi tu yatrārthākṣiptāvasthāni vastvantarāṇi bhavanti tatraikaśravaṇavaśenetarannivartate | na tviha hīṣādī<pb n="565" break="no"/>nāmarthātprayogaḥ, yenaikavidhānāditaranivṛttirgabhyeta | saubharaśrutyā hi tāni prāpyante | tatra na śakyaṃ vidhimātrapravṛttayā punaḥśrutyā gatyantare saṃbhavati bādhanaṃ kartum | asmatpakṣe tu kāmyatvādanyataradvacanaṃ kratvarthaprāptetarabādhenaiva bhaviṣyati | vākyāntarāvihitaṃ ca vṛṣṭihīṣādisaṃbandhaṃ vidadhadvākyamarthavadbhavati | vṛṣṭikāmaśabdaśca svārthatvena saṃbhavanna nidhanavyavasthāpare vākye saubharaviśeṣaṇārthaḥ kalpito bhaviṣyati | puruṣārthabhūyastvaṃ ca vidhyātmake vede puruṣapravartanasaukaryādiṣyate | tasmānnidhanādaparaṃ phalamiti || 28 ||</p>
	    </div><!-- sūtra !-->
	    <div type="sūtra" n="29">
	      <p>ucyate—</p>
	      <lg>
		<l>nidhanaśrutivaiyarthyānna hīṣaḥ phalasaṃgatiḥ |</l>
		<l>nidhanena tu saṃbandhe phalaśiṣṭaṃ viśeṣaṇam ||</l>
	      </lg>
	      <p>hīṣā vṛṣṭiṃ kuryāttāṃ ca nidhanabhūteneti vākyabhedaḥ | tadasaṃbandhe cā ' 'narthakyam | asmatpakṣe na kiṃcidanarthakam | sarvasya saubharasya vacanāntarairuktavṛṣṭyādikāmatvena tatpa<pb n="566" break="no"/>dānāṃ ca prāptatvāddhīṣādisaṃbandhamātre vidhīyamāne vākyabhedābhāvaḥ | na ca vacanamanarthakaṃ, nidhanaviśeṣaniyamārthatvāt | vinā 'pi ca guṇakāmatvenāstyevātra sāmānyaviśeṣalakṣaṇo bādhaḥ, saubharaśabdasya sarva<note><p>sarvabhaktītisarvāsāṃ prastāvodgīthapratihāropadravanidhānākhyānāṃ bhaktīnāṃ yatsāmānyaṃ tadvacanatvādityarthaḥ |</p></note>bhaktisāmānyavacanatvātsaubharaśrutyā hi parokṣavṛttyā nidhanāntaraṃ prāpnoti | idaṃ punaḥ pratyakṣaṃ, tasmādbalīyaḥ | yathā cārthādākṣipyamāṇaṃ śrautena nivartyate tathā parokṣavṛttyā 'pīti | athavā saubharaśabdavācyāyā gīternaiva kiṃcidbādhyate | akṣaravidhānenākṣarāntaramātrabādhanāt | yadi hi gītyantarāvayavo vidhīyeta tataḥ saubharāvayavo 'pi bādhyeta | stobhākṣarabādhastvayaṃ nidhanaviṣaya ityadoṣaḥ | tasmānnidhananiyamārthā punaḥśrutiriti | evaṃ tu vyākhyāyamāne 'sti kiṃcidvācyam | taducyate</p>
	      <lg>
		<l>na tāvatsaṃśayo yukto vacanavyaktibhedataḥ |</l>
		<l>hīṣo nidhanasaṃbandho neṣṭo hi vyavadhānataḥ ||</l>
	      </lg>
	      <p>hīṣiti nidhanamiti vyavahitakalpanādoṣādaniṣṭaḥ saṃbandhaḥ | tathottarapakṣe 'pi—</p>
	      <lg>
		<l>nidhane hīṣvidhānaṃ cedvṛṣṭikāmaviśeṣite |</l>
		<l>viśiṣṭārthānuvādatvādvākyabhedaḥ sphuṭo bhavet ||</l>
	      </lg>
	      <p>nidhanānuvādena hīṣādividhāne phalapadamanarthakaṃ punaḥśrutivaiyarthyaṃ ca syāt | saubharagrahaṇenaiva hi nidhanamātrasaṃbandhaḥ prāpta iti na tanmātravacanenārthaḥ | tatra yadi vṛṣṭikāmāya yadyatsaubharaṃ tasya yannidhanamiti viśiṣṭamanūdya tatra hīṣpadaṃ prayuñjīteti vidhīyate tato 'nekasaṃbandhakaraṇādvākyaṃ bhidyeta | yadyapi vṛṣṭikāmasaubharatannidhanāni prāptāni <pb n="567"/>tathā 'pyanekeṣāmapi saṃnidhirastīti vyavacchedārthamavaśyaṃ yatnaḥ kartavyaḥ | tataścānekārthatvamiti durbalaḥ siddhāntaḥ | pūrvapakṣanirākaraṇamapi na samyakkṛtaṃ, samāmnāyādeva hīṣādīnāṃ nidhanatvasiddheḥ | <note><p>‘yadyevamabhisaṃbandhaḥ’ ityādi—adhikaraṇasamāptiparyantasya bhāṣyasya pareṣāṃ vyākhyānaṃ ‘kecittāvadityārabhya punaḥ śrutiriti’ ityantenopanyasya, tatra ca ‘evaṃ tu vyākhyāyamāne’ ityādinā dūṣaṇamabhidhāya svamatena bhāṣyaṃ vyākhyātumupakramate—tasmādevamityādinā |</p></note>tasmādevaṃ varṇanīyam |</p>
	      <lg>
		<l>vṛṣṭikāmapadenaiva saṃbandhe sati saṃśayaḥ |</l>
		<l>phalena sādhaneneti vākyasāmarthyavīkṣaṇāt ||</l>
	      </lg>
	      <p>atra hīṣiti vṛṣṭikāmāyetyevamevāvasthite saṃdehaḥ kiṃ sākṣātphalena hīṣaḥ saṃbandho 'tha phalalakṣitena sādhanaviśeṣeṇeti | tadā ca <hi rend="bold">hīṣiti nidhana</hi>miti, etatphalaṃ bhavatīti vacanavyaktiriva bhāṣyakāreṇa darśitā | <hi rend="bold">vṛṣṭikāmāyeti saubharaviśeṣaṇamiti</hi> saubharasya nidhanavākye svapadenānupādānāllakṣaṇārūpeṇaiva viśeṣaṇatvam | <hi rend="bold">na hīṣā saṃbandha</hi> iti phalasvarūpāsaṃbandhābhiprāyeṇa | tatra tathaiva vidhipunaḥśrutyapekṣaṃ vyākhyānaṃ, prayogavacanasāmarthyādeva siddhaṃ syāditi, aparā vyākhyā | yadi hi svārthapravṛttasyaiva saubharasya nidhanamātraṃ niyamyeta tatastatprayogavacanenaivopanītamātrahīṣādividhisiddhervidhyānarthakyaṃ bhavet | phalasaṃbandhapakṣe tu na prayogavacanaḥ samartha ityarthavattā | kiṃ ca</p>
	      <lg>
		<l>vṛṣṭikāmapadenātra śrutyaivābhihitaḥ pumān |</l>
		<l>sādhanāpekṣiṇastasya hīṣādipadasaṃgatiḥ ||</l>
	      </lg>
	      <p>anyathā 'nena saubharaṃ prakaraṇāvagatamapi vṛṣṭisādhanaśaktiyuktaṃ lakṣyeta | na ca tadāśrayaṇe kiṃcitprayojanamasti | tathā <hi rend="bold">śrutilakṣaṇāviśaye ceti</hi> bruvato bhāṣyakārasyāpyetadeva vyākhyānamabhipretamiti gamyate | siddhāntastu—</p>
	      <lg>
		<l>saubharasya samastasya yaḥ kāmo 'bhihitaḥ purā |</l>
		<l>niyantuṃ nidhanaṃ tasya sa evāyamanūdyate ||</l>
	      </lg>
	      <p>sarvasyaiva saubharasyāyaṃ kāmasaṃyogaḥ pūrvokta eva pratyabhijñāyamānaḥ kīrtyata iti nāpūrvaphalapratipattiḥ | kimarthā tu prāptasya punaḥ śrutirityata āha—nidhanārthā punaḥ śrutiriti | kasmātpunaḥśrutyupāttena phalenaiva hīṣādayo na saṃbadhyante | tatrocyate |</p>
	      <lg>
		<l>yathaiva vāravantīyaṃ neṣṭamāśrayamāpnuyāt |</l>
		<l>phale tathaiva hīṣādi nā ' 'pnotyāśrayamīpsitam ||</l>
	      </lg>
	      <p>hīṣā vṛṣṭiṃ sādhayediti hi gṛhyamāṇe 'vaśyaṃ kimāśritenetyapekṣyate | tatra yatsaubharaṃ prakṛtaṃ tattāvanna śaktamāśrayatvaṃ pratipattum | samastaṃ hi sāma saubharaśabdenocyate | na <pb n="568"/>ca taddhīṣā sādhayituṃ śakyaṃ, yathā dadhnā homaḥ | taddhi sakalaṃ homaṃ vyāptuṃ śaknoti | na tu hīṣā saubharaṃ vyāpyate | bahvakṣarasādhyatvāt | na ca tadasādhayata āśrayāśrayisaṃbandho 'vakalpate | yattu tena vyāptyā sādhayituṃ śakyate nidhanaṃ, na tasya prakaraṇamastīti na vākyādvinā ' 'śrayatvaṃ pratipadyate | tatra yadi vākyenaiva phalasaṃbandhastenaiva cā ' 'śrayalābhastato vākyaṃ bhidyate | tathā nidhanamātrānuvādena hīṣādisaṃbandhe prakaraṇaṃ bādhitvā sarvasāmasaṃbandhaprasaṅge punaḥ saubharasya yaditi kathamapi viśeṣaṇīyaṃ, tatrāpi punarmatiḥ kleśanīyā | kiṃ ca |</p>
	      <lg>
		<l>yadyapyavayavadvāraṃ bhavetsaubharasādhanam |</l>
		<l>tathā 'pi bhaktyanekatvātkva hīṣiti na gamyate ||</l>
	      </lg>
	      <p>na tāvatsaubharāvayavena nidhanena sādhitena prakaraṇalabhyasaubharaṃ sādhitaṃ bhavati | avayavasya saubharatvenāpratīteḥ | na ca yathā śaknuyāttathā ' 'śrayedityeṣā kalpanā 'stītyuktam | upetyāpi tvāśrayatvamanekaprastāvādibhaktini saubhare katamasyāṃ bhaktau hīṣādayaḥ prayujyantāmiti naiva jñāyate | <note type="reference"><ref cRef="MīSū:12.2.10.25">( a. 12 pā. 2 a. 10 sū. 25 ) |</ref></note>‘mukhyaṃ vā pūrvacodanāllokavat’ iti prastāve vā prāpnuvanti | tatra nidhanamityanuvādo nāvakalpyate | athocyeta yathokthyādīnāṃ phalāya coditānāṃ prakaraṇājjyotiṣṭomamāśrayatāmasamastavyāpitvenānekāvayavatve 'pi sati vākyāntaravaśenānte niveśo bhavati | evamatrāpi phale vihitānāṃ hīṣādīnāmāśrayatvena saubharamupasarpatāṃ samāmnāyavaśena labdhasthānānāṃ nidhanatvamanuvadiṣyata iti | tadayuktam | kutaḥ—</p>
	      <lg>
		<l>ananyaviṣayatvena sthānamukthyādiṣu sthitam |</l>
		<l>hīṣādistu bahusthānaḥ kva syāditi na gamyate ||</l>
	      </lg>
	      <p>yuktamukthyādīnāṃ pradeśāntareṣvadṛṣṭeralaukikatvācca kratvantaraniveśitvam | na hi teṣāṃ sthānāntaraṃ dṛṣṭapūrvam | na cāvijñātasthānaviśeṣāṇāṃ rūpāvadhāraṇaṃ phalasaṃbandho vā | na cānyatra vartamānānāṃ svarūpaprayukta ukthyādivyapadeśasaṃbhavaḥ | yo 'pi vacanāntareṇa sthānaviśeṣalābhaḥ so 'pi pṛthakkratvarthatvāvijñānādanayaiva phalacodanayā gṛhyata iti tadartha eva vijñāyate | hīṃṣādīnāṃ yaḥ punaḥ samāmnāyaprāptaḥ sthānaviśeṣasaṃbandhaḥ sa tāvatsaubharavidhānena kratvarthatvena saubharaphalārthatvena copayojitaḥ | idānīṃ tu phalaṃ prati svatantrasya hīṣo vidhānāllokavedasāmāntarabhaktyantaraprakṛtabhaktivartitvādiviśeṣo na jñāyate kvāvatiṣṭhatām | yadi hi prakṛta eva vihita iti vijñāyeta tatastasya jñātasthānatvātsaṃdeho na syāt | nanu caikatvācchabdasya ya evāyaṃ prakṛtaḥ syātsa eva lokādiṣvapīti tadgatagrahaṇe 'pi tadeva viśeṣasthānaṃ bhaviṣyatīti | naitadevam | kutaḥ—</p>
	      <lg>
		<pb n="569"/>
		<l>ekatve 'pi hi śabdasya śaktibhedaḥ prayojane |</l>
		<l>tatra kāryāntarasthānaṃ na syātkāryāntareṣvapi ||</l>
	      </lg>
	      <p>na śabdaikatvena yatkiṃcitkārye sthānaṃ dṛṣṭasāmarthyaṃ tadevānyatrāpīti śakyate vaktum | na hi yat, devadattasya yudhyamānasya sthānamavagataṃ tadeva bhuñjānasyāpi bhavatīti gamyate | kāryaprayuktā hi sthānaviśeṣādayo na svarūpaprayuktāḥ | svarūpasya sthānāntare 'pyavibhāgāt | ataḥ kāryāntatvādekasyāpi sthānabhedaprāptiḥ | na ca yatsaubharāṅgabhūtasya hīṣaḥ sthānaṃ tadeva puruṣārthasyāpītyavadhāraṇaṃ śakyam | prāsaṅgikasaubharasādhanatvāditi cet | na, tasyaiva sthānaviśeṣalābhātprāgasiddhatvāt | itaretarāśrayaṃ hi syātsaubharasādhanatvena sthānaviśeṣastasmācca sādhanatvamiti | nanu yathā 'bhyuditeṣṭayāṃ madhyamāditaṇḍulā upādīyamānatve 'pi prakṛtā gṛhyante tathā 'tra hīṣādayo grahīṣyante | yuktaṃ tatra prakṛtagāmivibhajativākyāpekṣitānāṃ devatāsaṃyogavākyānāṃ tadviṣayatvādyacchabdopabaddhamadhyamādivibhāgasya ca prakṛtapratyayānatirekādanyeṣāmagrahaṇam | iha tu na hīṣādīnāṃ tādṛkkāraṇamastīti na laukikapratyayo nivartate | tasmānnaivaṃ vākyārthaḥ saṃbhavatītyayamaparaḥ parigṛhyate | yadā sarvaprakāramanviṣyamāṇo 'pi śrautaḥ phalasaṃbandho na labdhaḥ, tadā mā bādhitarāṃ śrutiriti prakṛtasādhanalakṣaṇā vijñāyate | tatraiṣo 'rtho bhavati | prakṛtāya vṛṣṭisādhanāya hīṣśabdo 'ṅgamiti | prakṛtagāmī ca vṛṣṭiśabdastatsādhanabhūtaṃ saubharameva lakṣayati nānyat | na cānyasādhanabhūtamapratīteḥ | satyāmapi ca hīṣādīnāṃ prāptau niyamārthatvādarthavadvākyamityuktam | te ca hīṣādayo yathābhūtāḥ saubhareṇā ' 'kṣiptāstathābhūtā eva niyamyanta iti vinā 'pi nidhanaśabdasaṃyogena siddhaṃ nidhanatvamanūdyate | taddarśayati—<hi rend="bold">vṛṣṭikāmāya saubharamastyevetyādi</hi> | tadetadadhikaraṇaṃ guṇakriyāphalapratipādanaparayoranantarādhikaraṇayorubhayorapyapavādabhūtam | vṛṣṭyādiśabdenaivedaṃ phalaṃ sādhanalakṣaṇayeti pratipādanāt | yastu vākyabhedaścodita āsītsa nidhanasaṃbandhe sati śrutyā vā saubhare viśeṣaṇatvenopādīyamāne bhavet | na tviha tadubhayamapyasti | vṛṣṭikāmapadenaiva saṃbandhāt, prakaraṇalabhyatvācca saubharaviśeṣaṇatvasya | na ca prakaraṇalabhyā viśeṣā vākyaṃ bhindanti | tasmādadoṣaḥ | idaṃ tviha vicārayitavyaṃ bhavati | kiṃ yatra kvacana śākhāyāmadhītasya saubharasya vṛṣṭyādisādhanabhūtasya hīṣādayo niyamyanta uta yatra hīṣnidhanakaṃ paṭhyate tacchākhāgataṃ vṛṣṭikāmasya prayoktavyam | evamūrṅnidhanakam, ūnidhanakaṃ ceti sadṛśo vicāraḥ | tatrāniyamena sahasraśākhāgatasaubharaprayogavikalpe sati vṛṣṭikāmādinimitte hīṣādimātraniyama iti prāpte 'bhidhīyate | yatra tannidhanakaṃ paṭhyate tacchākhāgataiva vṛṣṭikāmādeḥ samastā gītirupādātavyeti | kutaḥ |</p>
	      <lg>
		<pb n="570"/>
		<l>prapadyate rūpavināśabhītergītirna gītyantarabhaktiyogam |</l>
		<l>ataḥ samastaiva vikalpyamānā yathāsamāmnāyamasau niyamyā ||</l>
	      </lg>
	      <p>sāmarūpaṃ hi samāmnāyādavagamyate taccālpenānyatvenāpratyabhijñānādanyadeva bhavati | tatra yadi śākhāntarīyāyāṃ gītau śākhāntarīyanidhanaṃ prayujyeta tato rūpānyatvaṃ syāt | na ca vacanādṛte aira<note><p>airavaditi—'na girāgireti brūyāt’ ‘airaṃ kṛtvodgeyam’ iti vacanabalādyajñāyajñīyasām‍no girāpadatyāgena irāpade gāne 'pi na prakṛte, iti vyatirekadṛṣṭāntārthaḥ |</p></note>vadvikāraḥ | tacchākhāgatagītigrahaṇenāvirodhopapatteḥ sarvatrāsaṃbhavādvikārāśrayaṇam | asti cātra gatiḥ | vikalpaptāptau cāyaṃ niyamaḥ | samastasya ca sāmnaḥ padārthatvādvikalpaprāptirnāvayavānām | ato nānyadīyanidhanavidhānam | ata ekadeśaniyame sati kāṃsya<note><p>kāṃsyabhojinyāyeneti śiṣyācāryayoḥ sahabhojanaprāptau śiṣyasya kāṃsyabhojitvaniyamamaniyatapātrabhojyācāryo 'nurundhāno  loke dṛśyata ityayaṃ nyāyo dvādaśādhyāye sādhayiṣyamāṇo 'trānusaṃdheyaḥ |</p></note>bhojinyāyena samastaniyamaḥ | eṣo 'pi cātra vākyārthaḥ saṃbhavati | ubhayoḥ prāptayoḥ saṃbandhamātraṃ vidhīyate | yadvṛṣṭikāmāya saubharaṃ yacca hīṣityevaṃ nidhanaṃ tadekatra saṃpādanīyamiti | tasmātsamastagītiniyama iti siddham || 29 ||</p>
	    </div><!-- sūtra !-->
	    <trailer>iti saubharādhikaraṇam || 13 ||</trailer>
	  </div><!-- adhikaraṇa !-->
	  <trailer>iti śrībhaṭṭakumārilaviracite mīmāṃsābhāṣyavyākhyāne tantravārtike dvitīyādhyāyasya dvitīyaḥ pādaḥ ||</trailer>
	</div><!-- pāda !-->
	<div type="pāda" n="3">
	  <div type="adhikaraṇa" n="1">
	    <head type="toc">rathaṃtarādhikaraṇam</head>
	    <div type="sūtra" n="1">
	      <p>jyotiṣṭome prathamaṃ bṛhadrathaṃtare vaikalpike pṛṣṭhasādhanatvena codite tataḥ punaḥ śrūyate ‘yadi rathaṃtarasāmā somaḥ syādaindravāyavāgrān grahāngṛhṇīyāt’ ‘yadi bṛhatsāmā śukrāgrān’ iti | tatra saguṇaṃ karma śrūyamāṇaṃ saṃdihyate kiṃ karmāntaraṃ jyotiṣṭomāduta tasyaiva grahāgratāviśeṣavidhānaṃ prati rathaṃtarāvacchinnasya nimittārthaṃ <pb n="571"/>śravaṇamiti | tata etatsiddhyarthamidaṃ vicārayitavyaṃ kimayaṃ kṛtsnakratusaṃyogo rathaṃtarasya atha sattāmātrasaṃyoga iti | tatsiddhyarthamapyetaccintanīyam, kiṃ kratuviśiṣṭaṃ rathaṃtaramuta rathaṃtaraviśiṣṭaḥ kraturihā ' 'śrīyate | nanu ca yadiśabdopabandhādiha nimittaṃ pratīyate tasya coddiśyamānatvādviśeṣaṇaviśeṣyabhāvo nāvakalpeta | bhavennimittārthatvametasya yadi yādṛgayaṃ pratyeṣyate tādṛśasya kutaścitprāptirvijñāyeta | aprāptipakṣe tu balādvidhānamāpadyate | nimittatvamapi ca yādṛśasyeha śrūyate yadi tādṛśo jyotiṣṭomastatastasyaiva guṇārthatvena śravaṇamiti saṃgaṃsyate | yadi tu tādṛṅ na bhavati tatastādṛśatvamāpādya nimittīkartavyaḥ | yatsaṃbandhācca prāṅnimittatvameva nopajāyate bhavati tannimitasyāpi viśeṣaṇaṃ yathā ' 'rtyadhikaraṇe<note type="reference"><p><ref cRef="MīSū:6.4.adhi.6">( a. 6 pā. 4 a. 6 )</ref> ityatra bhāṣyakāreṇeti śeṣaḥ |</p></note> vakṣyate ‘mṛṣyāmahe haviṣā viśeṣaṇamiti’ | tasmānna viśiṣṭānuvādadoṣa iti | kiṃ tāvatprāptaṃ prakaraṇādrathaṃtarasāmatvasya bṛhatsāmatvasya ca vacanāntareṇa prāpteryadiśabdena ca prāptyapekṣatvanimittatvapratītergrahāgratāviśeṣasya ca prayogavacanena grahaṇādbalīyasā ca virodhinā guṇāntareṇānavarodhāt, ‘tatsaṃnidherguṇārthena punaḥ śrutiḥ’<note type="reference"><ref cRef="MīSū:2.2.5.15">( a. 2 pā. 2 a. 5 sū. 15 ) |</ref></note> ityakarmāntaratvam | evaṃ siddhāntaṃ prāptaṃ tuśabdena vyāvartya sautraḥ pūrvapakṣaḥ parigṛhyate karmāntaramiti | kutaḥ |</p>
	      <lg>
		<l>samāsaḥ sati sāmarthye taccāpīṣṭaṃ viśeṣaṇe |</l>
		<l>viśeṣaṇaṃ vyavacchettṛ jyotiṣṭome ca nāsti tat ||</l>
	      </lg>
	      <p><note type="reference"><ref cRef="MīSū:2.2.9.23">( a. 2 pā. 2 a. 9 sū. 23 ) |</ref></note>‘guṇaścāpūrvasaṃyoge’ iti pūrvakarmāsaṃbaddho guṇo bhedaka ityuktam | iha ca bahuvrī<pb n="572" break="no"/>hyarthasadbhāvasya yadiśabdopabandhena nimittatvaṃ gamyate na rathaṃtarasattāyā upasarjanatvāt | na ca kratuviśiṣṭaṃ rathaṃtaramiha pratīyate |</p>
	      <p>yena tadeva nimittaṃ kalpyeta | na ca tat kratunā 'vacchettuṃ śakyate, anyatrāpi vidyamānatvāt | evaṃ hi tadavacchidyate yadi rathaṃtaramasyaiva sāmeti, na tvevaṃ saṃbhavati | tasmādavaśyamevaṃ kartavyaṃ yadi rathaṃtaramevāsya sāmeti | na caivamātmakatvaṃ jyotiṣṭomasyānyasya bā 'vagataṃ, yannimittaṃ bhavet | ato nimittapratītiṃ parityajya tadanyathānupapattyaiva kevalarathaṃtarasāmakakarmāntaravidhiradhyavasīyate | śakyaṃ hi tadapūrvaṃ kartum | na ca rathaṃtarasattāmātraṃ viśeṣaṇamavyāpakatvāt | na viśeṣaṇādṛte sāmarthyam | na ca sāmarthyena vinā samāso 'vakalpate | dṛśyate <note><p>asāviti - samāsa ityarthaḥ |</p></note>vā 'sāvatreti pūrvasyātrāpratyabhijñānam | atha kasmātsa eva kevalarathaṃtarasāmakaḥ pakṣe na kriyate, na śakyamevaṃ kartum | sākṣādvihitastotrasaṃbandhisāmāntaravirodhāt | idaṃ hi kratusaṃbandhena śrutam <note type="reference"><ref cRef="MīSū:3.1.9.18">( a. 3 pā. 1 a. 9 sū. 18 ) |</ref></note>‘ānarthakyāttadaṅgeṣu’ ityanena nyāyena stotreṣvavatarati, gāyatryādīni tu stotreṣu sākṣādvidhīyante tasmādbalavanti | kratvantare tu pratyakṣaśiṣṭaṃ rathaṃtaraṃ tebhyaścodakaprāptebhyo balavattaraṃ bhavatītyadoṣaḥ | evaṃ cānyapadārthavidhānāttatpradhāno bahuvrīhiranugrahīṣyate | anyathā hyupasarjanaparatvaṃ lohitoṣṇīṣādivākyavadagatyā parigṛhyeta | yadi ca grahāgratāvidhānena sahaitadekaṃ vākyaṃ tatastaccāpi rathaṃtaravidhānaṃ cānekatvādapūrvabhāvanāvidhinaiva nistīryate | somaḥ syāditi cā ' 'nantaryāttatkartavyataiva vijñāyate, rathaṃtarasāmatvakartavyatā tu vyavahitakalpanayaiva syāt | somaśabdena ca prakṛtiliṅgena jyotiṣṭomaprakṛtirevāyaṃ bhaviṣyati | tasmātkarmavidhiḥ | idameva bhāṣyakāro darśayati—<hi rend="bold">yadi rathaṃtarasāmetyasya ko 'rtha</hi> ityādinā | grahāgratāviśeṣaścāsyaiva kratorvākyenāvāntaraprakaraṇena vā bhaviṣyati |</p>
	      <p><pb n="573"/>yadyapi mahāvākyeṣvavāntaravākyānyapramāṇaṃ tathā 'pyarthāsaṃbhavādavivakṣite mahāvākye 'vāntaravākyāśrayaṇādvidhiśakterabādhaḥ | <note><p>parityāgāditi yadiśabdeti pūrvaṃ śeṣaḥ |</p></note>parityāgādvaramadhyāhṛtya pūraṇamiti matvā, <hi rend="bold">atha vā yadi roceteti</hi> darśayati | tatkartavyatākṣiptāyāśca <hi rend="bold">ruceḥ pramāṇavānevādhyāhāra</hi> iti na svamanīṣikāmātramabhihitam | adhyāhārādapi svapadavṛttireva vyavahitakalpanayā laghīyasī dharmamātrabādhāditi matvā <hi rend="bold">yadi śāliṃ bhuñjītetyudāhṛ</hi>tya pakṣāntaraṃ kalpayati | parastu dṛṣṭāntasyaivāsiddheḥ <hi rend="bold">kathaṃ punariti</hi> pṛcchati | vyatyayena saṃbandhaḥ, <pb n="574"/><hi rend="bold">kāmapravedane</hi> hi liṅ icchāṃ pratyāyatīti siddhāntavivaraṇam | tatraiṣa vākyārtho bhavati | yadyaindravāyavān grahān grahītumicchedrathaṃtarasāmānaṃ kratuṃ kuryāditi | tataśca yadiśabdarahitaṃ somaḥ syāditi padadvayaṃ vidhāyakaṃ, grahān gṛhṇīyādityetattu yadyapyavidhāyakaṃ tathā 'pīcchārthatvādyo hi yadicchati sa tatkarotītyevaṃ vidhiphalaṃ lapsyate | atha vā icchāmātrayuktamupāttaṃ grahāgratvaṃ syādityeṣaiva liṅ vidhāsyati |</p>
	      <p>vinaiva vyavahitakalpanayā 'pyayaṃ pakṣo bhavan balavattara iti manvāno 'thavā <hi rend="bold">hetuhetumatorliṅityu</hi>panyasyati | tatra somaḥ syāditi hetau liṅgṛhṇīyāditi vidhāveva | tenaitaduktaṃ bhavati rathaṃtarasāmasomahetukānaindravāyavāgrān grahān gṛhṇīyāditi | na cākriyamāṇe 'sau hetutvaṃ pratipadyata ityarthādvihito bhaviṣyatīti | atha vā <note><p><quote>‘hetuhetumatorliṅ’</quote> <ref cRef="Aṣṭā:3.3.153">( 3-3-156 )</ref> iti pāṇinīyasūtrānurodhādityarthaḥ |</p></note>hetumati gṛhṇīyāditi liṅ, somaḥ syāditi vidhāvanuktamapi ca somasya hetutvaṃ hetumadākṣepātsaṃnidheśca bhaviṣyati | tatrāpyeṣo 'rtho grahāgratāviśeṣakāraṇabhūtaḥ somayāgaḥ kartavya iti |</p>
	      <lg>
		<l>yadiśabdaparityāgo rụ̄dhyadhyāhārakalpanā |</l>
		<l>vyavadhānena saṃbandho hetuhetumatośca liṅ ||</l>
	      </lg>
	      <p>iti pakṣavikalpasaṃgrahaślokaḥ | sarvaṃ caitadavaiṣṭyadhikaraṇasiddhānta evopayokṣyata ityatra <pb n="575"/>prapañcitam | <note><p>bṛhadrathaṃtarasāmasaṃyogasya grahāgratvalakṣaṇāṅgarūpaśeṣānuṣṭhānavelāyāmabhūtatvāt—aniṣpannatvāt ityevam ‘saṃyogasyāśeṣabhūtatvāt’ iti sūtrāvayavavyākhyānārtham ‘api ca’ iti bhāṣyaṃ vyākhyāsyati—kiṃcetyādinā |</p></note>kiṃ ca |</p>
	      <lg>
		<l>niṣpannena nimittena niṣpādyaṃ pratibhūyate |</l>
		<l>na rathaṃtarasattā ca niṣpannā kratusattvavat |</l>
	      </lg>
	      <p>prātaḥ savane hi grahagratā bhavati mādhyaṃdine rathaṃtaram, na cāniṣpannasya nimittatā yuktā | kāraṇaparyāyatvānniṃmittaśabdasya, mama tu naiva kiṃcinnimittam | atha vā kratuḥ | sa cā ' 'dita eva vidyate | <note><p>atha vā jagatsāmasaṃyogasya jyotiṣṭomaṃ pratyanaṅgabhūtatvāttatsāhacaryeṇa bṛhadrathaṃtarasaṃyogayorapyanaṅgatvātkarmāntaraprayojakatetyevamarthāntaraparatayā sūtravyākhyānārtham ‘api ca niḥsaṃdigdham’ iti bhāṣyaṃ vyācaṣṭe—jagatsāmā cetyādinā |</p></note>jagatsāmā ca na jyotiṣṭoma iti <note type="reference"><ref cRef="MīSū:1.5.15.58">( a. 10 pā. 5 a. 15 sū. 58 ) |</ref></note>‘jagatsāmni sāmābhāvāt', iti vakṣyate | ataśca <note type="reference"><ref cRef="MīSū:1.2.2.23">( a. 1 pā. 2 a. 2 sū. 23 ityetatsūtrāvayavaḥ ) |</ref></note>‘tatsāmānyāditareṣu tathātvam’ iti karmāntaratvamiti || 1 ||</p>
	    </div><!-- sūtra !-->
	    <div type="sūtra" n="2">
	      <p>pūrvoktaireva hetubhirjyotiṣṭomasya guṇavidhirayaṃ na karmāntaram | ekasyaiva hi tena liṅgena rathaṃtarasāmatvena bṛhatsāmatvena ca grahāgratāvidhiprayojanārthamuccāraṇaṃ kriyate | guṇavākyatvāccākarmāntarapratyaye satyekatvaṃ vijñāyate | atha vā <pb n="576"/>rathaṃtarādividhānājjyotiṣṭomasya guṇavākyairevamātmakatvaṃ coditamiti nārthāntaratvaṃ pratīyate | tataśca karmaikatvam | yattu viśeṣaṇābhāvātsāmāntarasāpekṣaviśeṣaṇatvādvā rathaṃtarasāmeti samāso nāvakalpata iti | tatra brūmaḥ |</p>
	      <lg>
		<l>iṣyate pākṣikaṃ vastu sattayaiva viśeṣaṇam |</l>
		<l>vigrahe yadviśeṣyatvaṃ tasya ceha nimittatā ||</l>
	      </lg>
	      <p>yadi hi rathaṃtaraṃ nityaṃ jyotiṣṭome 'nyasahitaṃ vā syāttato na vyavacchindyādapi, yatastvarathaṃtaro 'pi jyotiṣṭomaprayogo 'styeva tatastadvyavacchedamukhenāsti viśeṣaṇaphalam | yadi caivakāraṃ vinā viśeṣaṇabuddhirna bhavati tata evamasau darśayitavyo yadi rathaṃtaraṃ sāmāsyāstyeveti | bahuvrīheśca matvarthavartitvānmatupaścāstitvayogaviṣayatvānnaivakārasyāśrutasattāsaṃbandhakalpanā | yadvā yadi rathaṃtaraṃ sāmaivāsya bhavatīti | tatra ko 'rtha evaśabdasya | taddhi rathaṃtaraṃ yadyapi sarvadā sāma tathā 'pi yadā kratau na bhavati tadā taṃ prati sāmakāryāsattvādasāmaiveti | sattāpakṣe rathaṃtaraṃ sāmeti vakṣyate | avaśyaṃ ca kratvapekṣamevaitatsāmatvaṃ vaktavyam | rathaṃtarasvarūpe sāmatvasya nityaṃ paunaruktyāt | na ca rathaṃtarasya sāpekṣatvaṃ jyotiṣṭome, yena samāso na syāt | dvaṃdvanirdiṣṭeṣu hyekastotraviṣayeṣu caitadbhavati | kevaleṣu tu bhinnastotraviṣayasādhaneṣu pratyekanirapekṣameva sādhanatvamiti sāmarthyaṃ na vihanyate | yadvā paunaruktyādeva sāmaśabdastatsādhyastotralakṣaṇārthaḥ san rathaṃtaraparyupasthāpitaṃ pṛṣṭhaṃ lakṣayati | athavā bṛhadrathaṃtarayoravāntaraprakaraṇādavāntarakāryayogācca virodhinoḥ spardhamānayoryathā 'vasthitānuvādasārūpyātsāmāntarāṇyanapekṣya parasparāvacchedenaiva viśeṣaṇatvasiddhiḥ | tenopapannaṃ rathaṃtaraviśiṣṭasya kratornimittatvam | athavā 'stu rathaṃtaraṃ kratuviśiṣṭaṃ nimittamiti | nanu ca tadeva na pratīyate | ucyate | satyaṃ na pratīyate kiṃ tu yadā samastakratusaṃyogābhāvādrathaṃtaraviśiṣṭaḥ kruturna gṛhītastadā vigṛhyamāṇe samāse yo viparīto viśeṣaṇaviśeṣyabhāvaḥ pratīyate rathaṃtaramasya sāmeti sa grahīṣyate |</p>
	      <p><pb n="577"/>ṣaṣṭhyantatvācca kraturviśeṣaṇameva samāsābhivyaṅgyaviśeṣyatvabhāvāttathā vivakṣiṣyate | yadyapi ca kratvantareṣvapi vastusvarūpeṇa rathaṃtaramasti tathā 'pyatra tāvadvidyate tāvanmātreṇa ca viśeṣaṇatvopapattiḥ | svavākye cāsādhāraṇatvaṃ viśeṣaṇakāraṇaṃ na vastulakṣaṇaṃ mā bhūnnīlamutpalaṃ devadattasya gaurityevamādīnāṃ viśeṣaṇatvocchedaḥ | tathā hi |</p>
	      <lg>
		<l>na loke devadattasya gosaṃbandho 'sti kevalam |</l>
		<l>utpalasya ca nīlatvaṃ tasyaivocyeta yena tat |</l>
	      </lg>
	      <p>yadi ca vastuta evāsādhāraṇatvaṃ bhavennaiva śabdena viśeṣaṇamupādīyeta | na hyatra viśeṣaṇaphalamasti agniruṣṇa iti | tasmādavaśyaṃ vākyagatamevāsādhāraṇatvamāśrayitavyam | asti cātrāpi tat, jyotiṣṭomagatasyaiva rathaṃtarasya nimittatveneṣṭatvāt | prathamatarapratītaṃ ca rathaṃtaraṃ nimittatvenotsṛjya na nimittāntarakalpanāyāṃ pramāṇaṃ vidyate | tasmādubhayathāpyadoṣānnimittamiti na yadiśabdaparityāgādīnāmāśrayaṇaṃ yuktam | na ca kāmapravedanahetumatpratītistāvadbhavati yāvannimittatvameva na pratītam | tatsaṃbhave ca nāpratītagrahaṇaṃ yuktamū | bhūtabhaviṣyadvartamānānāṃ cāniyamena loke vede ca nimittatvaṃ dṛṣṭamiti rathaṃtarabhaviṣyatvamacodyam | <note><p>yadi tu niṣpannennaiva mimittena bhāvyamityāgrahastataḥ saṃkalpitatvena, ananuṣṭhitasyāpi bhojanasya saṃmārjanādāviva nimittatvopapattorityupapādayati—api cetyādinā |</p></note>api ca yadekāntenāvadhāritaṃ tanniṣpannameva | jyotiṣṭomaprakrame cāvadhāritamekāntena rathaṃtaraṃ prayojyeta iti sarvavaikalpikānāṃ kratuprakramaevāvadhāraṇādavaśyamṛtvigyajamānairevamidaṃ kartavyamityavadhārya pravartitavyam | tadvaśena prayogakauśalābhyāsādisiddheḥ | na ca nimittaṃ naimittikasya rūpasaṃnidhānenopakaroti | kathaṃ tarhi | jñāyamānatvena | tasmādaprayuktamapi saṃkalpitatvādrathaṃtaraṃ nimittam | yadā tvekadeśasthenāpi tena viśeṣitaḥ kraturnimittaṃ tadā 'sau vartata evetyavirodhaḥ | na ca liṅaḥ kālaviśeṣasaṃbandhenotpattiryenānyataraviṣayameva nimittaṃ brūyāt | sarvathā hi śakyaṃ <pb n="578"/>darśayituṃ yadi rathaṃtarasāmā somo bhūto bhavati bhaviṣyati ceti | tatrehārthavaśenaivaṃ vijñāyate yadi rathaṃtaraṃ bhaviṣyatīti |</p>
	      <p>yattu jagatsāma sāmānyato dṛṣṭamuktaṃ, tadayuktam | tasyaivaṃjātīyakeṣvapramāṇatvāt | atha vā prakaraṇe dvitvabahutvayuktapratipadvidhānādiva<note><p>pratipadvidhānādiveti—'yuvaṃ hi sthaḥ svarpatī iti dvayoryajamānayoḥ pratipadaṃ kuryāt’ ‘ete asṛgramindava iti bahubhyo yajamānebhyaḥ’ iti vākyābhyāṃ dvibahuyajamānakatve nimitte stotrīyādyargrūpapratipatkāryoddeśena vihitayormantrayorniyataikayajamānake jyotiṣṭome niveśāsaṃbhavādyathā kulāyāhīnādāvutkarṣastadvadiheti dṛṣṭhāntārthaḥ |</p></note>  jagatsāmatvāsaṃbhavāttaditi vaiṣamyam, api ca tatrāpi naivāpūrvakarmotpattiḥ, kiṃ tarhi, aprakṛtasya viṣuvato<note><p>viṣuvata iti | ekaṣaṣṭayadhikaśatatrayasutyātmake gavābhayane, aśītiśataṃ pūrvaṃ pakṣaḥ aśītiśatamuttaraṃ pakṣaḥ, madhyatanaṃ viṣuvatsaṃjñakamahaḥ | tasmiṃśca viṣuvati pṛṣṭhastotre, ‘vibhrāṭ bṛhatpibatu’, iti jagatīcchandaskāyāṃmṛci mahādivākīrtyaṃ sāmotpannam | atastasyaiva jagatsāmatvena śukrāgratvamiti |</p></note> nimittatvena grahaṇam | tasmānnimittārthāni sarvāṇi śravaṇānīti || 2 ||</p>
	    </div><!-- sūtra !-->
	    <trailer>iti rathaṃtarādhikaraṇam || 1 ||</trailer>
	  </div><!-- adhikaraṇa !-->
	  
	  <div type="adhikaraṇa" n="2">
	    <head type="toc">aveṣṭyadhikaraṇam</head>
	    <div type="sūtra" n="3">
	      <p>‘rājā rājasūyena svārājyakāmo yajeta’ ityasya prakaraṇe ‘āgneyo 'ṣṭākapālo hiraṇyaṃ dakṣiṇā’ ityādibhirdravyadevatāsaṃyogairaveṣṭisaṃjñakāmiṣṭiṃ vidhāya śrūyate ‘yadi brāhmaṇo yajeta bārhaspatyaṃ madhye nidhāyā ' 'hutimāhutiṃ hutvā 'bhighārayet’ ‘yadi rājanya aindraṃ’ ‘yadi vaiśyo vaiśvadevam’ iti | tatra pūrvavadeva saṃdehaḥ | kiṃ rājasūyamadhyasthāyā evāveṣṭevarṇaviśeṣasaṃbandhaṃ prāptameva nimittatvenoddiśya tatra naimittikaṃ vidhīyate <pb n="579"/>utāprāptameva brāhmaṇāṃdisaṃbaddhaṃ prayogāntaramuddiśyata iti | tatsiddhyarthaṃ caitadvicārayitavyaṃ kiṃ rājasūye 'dhikārastrayāṇāmapi varṇānāmuta kṣatriyasyaiveti | tatsiddhyarthamadhikāriviśeṣaṇabhūto rājaśabdastathaiva<note><p>tathaiveti—trayāṇāṃ varṇānāṃ vācaka uta kṣatriyasyaivetyarthaḥ |</p></note> vicāraṇīyaḥ | tato 'pyetadvicārayitavyaṃ kiṃ kṣatriyatvanimitto rājaśabda uta rājyakaraṇanimitta iti | nanu ca ‘etayā 'nnādyakāmaṃ yājayet’ iti varṇaviśeṣeṇāsaṃbaddhaṃ pṛthagrājasūyaprayogavacanādevāveṣṭervacanamastīti varṇatrayasyāpi prāptasya nimitārthameva śravaṇaṃ bhavet | naitadevam | tadā hi nirjñātakṣatriyakartṛkāyāḥ kartrantare vacanāntareṇāvidhīyamānāyāḥ pṛthak prayogakāraṇābhāvācca rājasūyamadhyasthāyā eva <note type="reference"><ref cRef="MīSū:4.3.3.5">( a. 4 pā. 3 a. 3 sū. 5 ) |</ref></note>‘ekasya tūbhayatve saṃyogapṛthaktvam’ ityanena nyāyena sādhāraṇaṃ ca svārājyaṃ phalaṃ prātyātmikaṃ cānnādyaṃ vijñāyate |</p>
	      <p>pṛthagvā rājanyainaiva phalārthinā prayujyate na varṇāntarasaṃbandhaḥ | tadyathā 'dhyayādhānayornirjñātatraivarṇikakartṛkatvāttadadhīnasiddhīnāṃ karmaṇāmarthimātrasaṃbandhāvagame 'pi sati apaśūdraviṣayatvamevāvatiṣṭhate | yathā cātraiva svārājyakāmāviśeṣe 'pi rājakartṛkatvavaśena bhoktṛviśeṣo bhaviṣyati | tasmādrājasūyādhikāreṇaivaibhirvā vacanaiḥ prāptiriti dbāveva pakṣau | kiṃ tāvatprāptam | pūrvādhikaraṇenaiva nimittārthāni śravaṇānīti | rājasūyādhikāraśca saha rājaśabdena trayāṇāmapi varṇānām, rājyakaraṇaṃ ca śabdapravṛttinimittamiti | tathā hi |</p>
	      <lg>
		<l>kartā rājyasya rājeti sarvalokeṣu gīyate |</l>
		<l>mahāviṣayataivaṃ ca śāstrasyāpi bhaviṣyati ||</l>
	      </lg>
	      <p>ubhayasaṃbhave tāvattraivarṇikaviṣayatā yuktā kalpayitum | evaṃ hi nimittapratītistatprakaraṇādīni ca na bādhyante | rājasūyādhikāraśrutiścānalpaviṣayatvena svarasātpravartamānā na nivartitā bhaviṣyati | tasmādrājyaṃ kurvantaḥ sarvatraivarṇikā rājānaḥ | tacca rājyaṃ janapadaparipālanaṃ nāma sarvalokaprasiddham | tataścoddharaṇaṃ rājye 'pi kaṇṭakoddhāraṇamabhi<pb n="580"/>pretam | <hi rend="bold">āryāvartanivāsina</hi> iti—<note type="reference"><ref cRef="MīSū:1.3.4.9">( a. 1 pā. 3 a. 4 sū. 9 )</ref></note>‘śāstrasthā vā tannimittatvāt’ ityasya pradarśanārtham | rājñaḥ <hi rend="bold">karma rājyamityetadabhiyuktā upadiśantī</hi>tyetadbuvatā nanu rājaśabdasyaiva prakṛtibhūtasya svātantryamabhyupagataṃ bhavati | tathā hi |</p>
	      <lg>
		<l>naivaudameghisaṃbandhādudameghaḥ prasidhyati |</l>
		<l>svatantreṇodameghena sa eva tvanugamyate || ucyate ||</l>
	      </lg>
	      <lg>
		<l>rājā nirjñāta eveha svātantryeṇa ciraṃtanaiḥ |</l>
		<l>tadyogātkalpitaṃ rājyamasmākaṃ tu viparyayaḥ ||</l>
	      </lg>
	      <p>yathaiva gāmānayetyabhihite yadyapi vyavahartṛbhiḥ yo gauḥ sa ānetavya iti vacanaṃ kalpitaṃ tathā 'pi pārśvāvasthitasya yasya gotvamaprasiddhamānayanaṃ ca prasiddhaṃ sa chedanādibhya iva yūpamevaṃ pratipadyate ya āneṣyate sa nūnaṃ gauriti | tathaivātra yadyapi manvādibhiḥ pāṇiniprabhṛtibhiścaivaṃ smṛtaṃ yo rājā tena janapadādirakṣaṇaṃ kartavyam, yaśca rājā tasya karma rājyamiti |</p>
	      <p>tathā 'pi vayaṃ saṃdigdharājakāḥ prasiddharājyāśca santa evaṃ pratipadyāmahe yenaivaṃ smartṛbhiruktaṃ tena nūnaṃ bandhanasamarthe dravye yūpavat, rājyakaraṇasamarthadravyālambana eva rājā tairnirūpita iti | tacca rājyamaviśeṣeṇa catvāro 'pi varṇāḥ kurvāṇā dṛśyante | tasmātsarve rājānaḥ | tatra tu nyāyāntareṇa brāhmaṇādiṣu caritārthāyāṃ rājaśrutāvadhyayanādīnāmabhāve sati kāmaṃ śūdraḥ paryudasyeta na tvitaraparyudāse heturastīti trayāṇāmapyadhikāraḥ | nanu ca kṣatriyasaṃbandhena rājyaṃ vihitamanyāyenetarau kurvāṇau na rājānau syātām | naiṣa doṣaḥ | sarvathā tāvadrājyakaraṇāttābhyāmapi rājatvaṃ labdhaṃ tāvatā ca rājasūyacodanāyāḥ prayojanam | yau tu nyāyānyāyau tayoḥ puruṣadharmatvānnaiko 'pi kratunā gṛhyata ityaviśeṣaḥ | <hi rend="bold">nanu janapadapuraparirakṣaṇavṛttimanupajīvatyapīti</hi>—siddhānta<pb n="581" break="no"/>bījopanyāsaḥ | <note type="reference"><ref cRef="MīSū:1.4.7.10">( a. 1 pā. 4 a. 7 sū. 10 ) ityatreti śeṣaḥ |</ref></note>uktaṃ hyetadbarhirājyādiśabdeṣu yathaikadeśe 'pi jātinimittatve labhyamāne nimittāntaraṃ na kalpanīyamiti | paraḥ punaryaugikagrahaṇamatropakārakamiti pradarśayati—<hi rend="bold">prakaraṇavaśādyadiśabdasamabhivyāhārācceti | na karmāntaraṃ vidhāyiṣyate</hi>
	      iti-prayogāntarābhiprāyeṇa | atha vā yadā yadi śāliṃ bhuñjītetyādayo vacanaprakārā gṛhyante tadaikenaiva vākyena brāhmaṇasaṃbandho bārhaspatyābhidhāraṇaṃ ca na śakyate kartumiti mukhyameva karmāntaratvam | evaṃ tāvadubhayaprasiddhiṃ pramāṇīkṛtyoktam | idānīṃ tu rājyarahite prayogaḥ pramāṇameva na bhavatīti prastūyate sārvalaukikena prayogeṇāsārvalaukikasya bādhāt | <hi rend="bold">api ca vipragītā</hi> iti tadeva<note><p>tadeveti—yaugikaprayogasya sārvalaukikatvābhidhānena siddhamavipragītatvamevetyarthaḥ |</p></note> pratyayitāpratyayitatvena punarupanyastam | na hi sarvalokāsarvalokaviditatvavyatirekeṇa vipragītāvipragītatve vidyete | yadvā pūrveṇa prasiddheḥ sadasadbhāvamatramuttareṇa tu vigratipattyavipratipattī | bhavati cājñānaviparyayajñānayorbheda ityapaunaruktyam | <hi rend="bold">tathā ' 'ryāvartanivāsināmiti</hi>-śāstrasthabalīyastvaṃ pūrvopakṣiptaṃ darśayati |</p>
	      <p><hi rend="bold">samīcīnatara ācāra</hi> iti-śabdaprayogo 'bhidhīyate | tasmātprāptānāmeva brāhmaṇādīnāṃ nimittārthaṃ śravaṇam | api ca ‘yadi rājanya aindram’ ityasaṃdigdhaṃ nimittārthamataśca tatsāmānyāditarayorapi tathātvamityevaṃ prāpte brūmaḥ |</p>
	      <lg>
		<pb n="582"/>
		<l>kratusaṃbandha evāyaṃ brāhmaṇādervidhīyate |</l>
		<l>aprāptatvānna rājā hi rājyayogātpratīyate ||</l>
	      </lg>
	      <p>kṣatriyavacana evāyaṃ rājaśabdo na yaugikaḥ | sa hi rājyayogādvā bhaveddhātvarthānusāreṇa dīptiyogādvā | ubhayathā 'pi cānupapannaḥ | tadrahitarụ̄dhiśabdadarśanāt | ekadeśasthā 'pi rụ̄dhiravayavaprasirddhi bādhate | na cāvayavaprasiddhirapyatraikāntikī vidyate, na hi dīpyamāneṣvagnyādiṣu rājaśabdo vidyate | na cānabhiṣikte janapadaparipālanavyāpṛtepyāyuktake | nanu cā ' 'yuktakasya paraprayuktakāritvādṛtvija iva jayamānatvaṃ na rājatvaṃ bhaviṣyati | naivaṃ śakyam | parādhīneṣvapi keṣu cit pṛthivīśvarābhiṣikteṣu māṇḍalikeṣvapi prayogadarśanāt | tena tarhyavyabhicārātsa evābhiṣeko nimittaṃ prāpnoti | naivaṃ bhaviṣyati | kutaḥ |</p>
	      <lg>
		<l>abhiṣeko 'pi dharmajñai kṣatriyasyaiva paṭhyate |</l>
		<l>sahāsau rājaśabdena tena nākṣatriye mataḥ ||</l>
	      </lg>
	      <p>tato 'bhiṣekasya nimittatvaṃ jñāyate | yadyasya svātantryaṃ bhavet | ayaṃ tu kṣatriyajātāveva smartṛbhirniyato vidhānavelāyāmeva lavanādivadbarhiḥśabdena, rājaśabdena saṃyujyate | tenaiva cobhayanimittatvaṃ samudāyaśabdanyāyenaitasyāniṣṭam | yadi hi jātyabhiṣekayoratyantasamuditayoreva prayujyate na tu kevalāyāṃ jātau jātyantarevā 'bhiṣeko vidhīyate tata ubhayaṃ nimittamiti kalpyeta | sa tvabhiṣekātprāgeva tatsaṃskārye prayuktaḥ ‘rājānamabhiṣecayet’ iti | tasmādrājajātāveva prajñāyate | na ca bhāvisaṃjñāvijñānaṃ bhūtatvenaivopapadyamānatvāt | agatyā hi sā 'nyatrā ' 'śrīyate | na caikasminnimitte siddhe nimittāntaraṃ kalpayituṃ śakyam | vinā 'pi tatkalpanena prayogopapatteḥ | abhiṣekanimittatve 'pi ca nyāyānusāriṇāṃ naivākṣatriyaviṣayatvaṃ sidhyati | yastu dharmaśāstrātikrameṇa kriyate na tasya nimittatvaṃ syāt | yathā śūdrakṛtasyā ' 'dhānasya nā ' 'havanīyādiprayoganimittatvam | api ca |</p>
	      <lg>
		<l>nityāḥ śabdārthasaṃbandhā yathāvasthitagāminaḥ |</l>
		<l>nā ' 'śrayantyadhruvaṃ hetuṃ svacchandaparikalpitam |</l>
	      </lg>
	      <p><pb n="583"/>nityasya hi rājaśabdasya nityenaiva nimittena bhavitavyaṃ nityānityayoḥ saṃyogābhāvāt | sā ca nityatā vastvapekṣayā vā vidhyapekṣayā vā nirūpyate | tatra na tāvadabhiṣeko vasturūpeṇaiva jātivatkeṣucitsamaveto dṛśyate | tenāvaśyaṃ vidhānāpekṣameva nirūpaṇamāśrayaṇīyam | na ca vidhānamakṣatriye rājaśabdasyāstīti jātyavyabhicāra evā ' 'padyate | tataśca saiva nimittam | etena rājyanimittatvaṃ pratyuktam |  <note><p>aiśvaryātmake rājye lipsayaiva pravṛttervidhiviṣayatvābhāvānnityatvānupapatteranityasyaivāgatyā, coraśabdapravṛttau steyasyeva, rājaśabdapravṛttau rājyasya nimittatvaṃ bhaviṣyatītyāśāṅkāyāṃm | cāṭataskara rdurvṛttamahāsāhasikādibhiḥ | pīḍyamānāḥ grajā rakṣet kāyasthaiśca viśeṣataḥ | ityādividhidarśanādrājyasyāpi vidhiviṣayatā 'styeveti samādhānamāha—tadapi hītyādinā | vidhānātprabhṛti—vidhānata ityarthaḥ |</p></note>tadapi hi vidhānātprabhṛti, abhiṣekavadeva kṣatriyatvasaṃbaddham | dṛṣṭaścānabhiṣikte 'pi, apālayati ca janapadaṃ, kṣatriye rājaśabdaprayogaḥ | tadvatyapi vā 'nyajātīye 'nabhidhānaṃ draviḍānām | tasmādapi na traivarṇiko rājā | tathā ca rājño 'patyaṃ rājanya ityaikāntikakṣatriyajātivacanasya rājanyaśabdasya rājaśabdaprakṛtitvamevānvācakṣate | anyathā traivarṇikānāṃ rājatvātsarveṣāṃ traivarṇikānāmapatyeṣu rājanyaśabdaprayogaḥ syāt | kutaḥ |</p>
	      <lg>
		<l>rājanyaḥ kṣatriye rụ̄dho rājānaḥ sarva eva cet |</l>
		<l>apatyāpatyavadyoge vaiṣamyaṃ vada kīdṛśam ||</l>
	      </lg>
	      <p>nanvevamapyanupapanna evāyamapatyapratyayaḥ | tathā hi |</p>
	      <lg>
		<l>prakṛtau tadapatye ca jātiśabdasya tulyatā |</l>
		<l>tena rājaiva sarvatra rājanyo 'pyabhidhīyatām ||</l>
	      </lg>
	      <p>yathaiva kākasyāpatyaṃ kāka evaṃ rājño 'patyaṃ rājetyeva syāt | naiṣa doṣaḥ | paryāya eva hi rājaśabdasya rājanyaśabdo 'nena prakāreṇānvākhyāyate sa tvekajātiviṣayatve sati tathā 'nvākhyātuṃ yujyate nānyathā | nanu ‘rājño 'patye jātigrahaṇam’ iti vacanātkṣatriyajātivacano bhaviṣyati | naitadevam | ihānyatamajātyanupādānādrājavanmanuṣyanātimātrādhikārāttadvacanatvaṃ syāt | nanu ca rājarājanyaśabdayostatra tatra karmabhedopadeśena smṛtividāṃ yājñikānāṃ ca bhedena prasiddhirdṛṣṭā | satyaṃ dṛṣṭā sā tu brāhmaṇaparibrājakanyāyena rājanyaśabdasyābhiṣiktaviśeṣagāmitvena sāmarthyalabhyatvāt | yattu prasiddhidvayasaṃbhave rājyanimittatvaṃ prakaraṇādibhyo vijñāsyata iti tannirākriyate | <pb n="584"/>tathā hi |</p>
	      <lg>
		<l>naiva tāvadubhau śabdau svātatryeṇa prasidhyataḥ |</l>
		<l>kḷptāyāmekaśaktau hi dvitīyo yaugiko varam ||</l>
	      </lg>
	      <p>tadetaddarśayati—yadi tāvajjātiśabdo rājeti tatastasya karma rājyamityavayavaprasiddhisaṃbhavānna tannirapekṣaṃ śaktyantarakalpanamupapadyate | vinaiva tenā ' 'ryāvartanivāsināṃ prayogo na virotsyate | atha tu prathamameva rājyamiti pratipālanaṃ rụ̄dhirūpeṇābhidhīyate | tatastacchaktyanusāreṇaiva tatkartari rājaśabdaprayogasiddheḥ śaktyantarakalpanamantareṇaiva draviḍānāṃ rājyādhikārayogyeṣu kṣatriyeṣu prayogo na virotsyate | dākṣiṇātyatvasāmānyenā ' 'ndhrāṇāmiti bhāṣyakāreṇoktam | tasmānna tāvadubhāvapi rụ̄dhiśabdau nāpi yaugikau | anyatararụ̄dhitve tu rājaśabdasya tatkalpanā yuktā | kutaḥ |</p>
	      <lg>
		<l>ācārayorasaṃbandhe<note><p>asaṃbandhe—virodhanimittaka ityarthaḥ |</p></note> saṃdehe sati nirṇayaḥ |</l>
		<l>sannibandhanayā smṛtyā balīyastvādavāpyate ||</l>
	      </lg>
	      <p>rājyaśabdābhidheyaṃ paripālanādi karma kṣatriyasyeti manvādayaḥ smaranti | pāṇiniprabhṛtayo 'pi rājñaḥ karmedaṃ rājyamityevaṃ vyutpādayanti | <note type="reference"><ref cRef="Aṣṭā:5.10.124">( pā. sū. 5-10-124 )</ref></note>‘guṇavacanabrāhmaṇādibhyaḥ karmāṇi ca’ ityādhikṛtya svatantrarụ̄dhādrājaprātipadikātpratyayavidhiḥ | tatra ṣyañpratyayaṃ vidadhatītyatra vadanti | patyantapurohitādipāṭhādrājaśabdasya viśeṣavihitena yakā bhavitavyam | tathā ca yakpratyayasvara ihopalabhyate nā ' 'dyudāttatvam | tasmādrājaśabdādrājyaśabdavyutpattirna tu viparītetyetāvanmātraparameva bhāṣyaṃ draṣṭavyam | rājyaśabdāddhi <pb n="585"/>rājani vyutpādyamāne yalopāmnānaṃ vā rājaśabdādeśātmakaṃ vā smaraṇaṃ syāt | tasmādiyameva vacanavyaktī rājñaḥ karma rājyamiti na tvarthāpattyā rājyasya kartā rājeti kalpanīyaṃ, deśāntare vijñātatvādrājñaḥ | kalpitāyāmapi cārthāpattau manvādismṛtivaśena kṣatriyasyaitatkarmetyavadhāraṇātsa eva rājā vijñāyate | sakalaśca rājetiśabdo rājye 'nupraviṣṭa iti sa yaugiko yukto na tu rājyaśabdo rājanyanusyūtaḥ sakala ityayaugikatvam | satyamevaṃ rājyaśabdasya yaugikatvamupapadyate | yastu tatkāriṇi jātyantare rājaśabdaprayogaḥ sa kṣatriyatvābhāvānna prāpnoti | tena nā ' 'ryāvartanivāsināṃ prayogaḥ sakalo na virudhyate | yathā, na śūdrarājye nivasedityādīnāmāptaprayogāṇāṃ bādhaḥ syādityata āha—<hi rend="bold">yogāllokaḥ prayuṅkta iti |</hi> prathamaṃ tāvadrājayogādrājyaṃ punastadyogādbrāhmaṇādiṣu rājaśabdopacāra iti | nanvevaṃ sati rājyayogādapi rājetyetadabhyupagatameva | naiṣa doṣaḥ | gauṇatvābhyupagamāt, mukhyatvābhyupagame hyadhikaraṇaṃ parāvarteta | gauṇatvaṃ tu mukhyena bādhitatvādabhyupagatamapi siddhāntaṃ na viruṇaddhi | tena tatkāryāpanne pratinidhinyāyena brāhmaṇādau rājaśabda iti draṣṭavyam | tathā ca darśayati—<hi rend="bold">na tvevaṃ smaranti rājyayogādrājeti |</hi> taccaitadācārasya daurbalyādgauṇakalpanāśrayaṇamityevameva bhāṣyaṃ neyam | yattvaudameghiśabdādivatprakṛtyarthānumānaṃ taddraviḍaprayogeṇa pratyakṣeṇa bādhyate | atha rājyasya kartaivamabhidhīyata iti | nimittabhūto 'pi karmakartṛsaṃbandhastasya ca smaraṇamanumātavyam | rājñaḥ karma rājyamiti pratyakṣaṃ smaraṇaṃ <pb n="586"/>tasmādbalavattaram | para <hi rend="bold">āha—yo yo rājyaṃ karotīti |</hi> sarvathā 'nvayavyatirekābhyāṃ vācyavācakasaṃbandho vijñāyate | sa ca rājaśabdasyāvyabhicāreṇa rājyanimittatayā ca gamyate na tu rājakarmanimittatvena, smṛteḥ punaḥ śabdāpaśabdavibhāgamātraviṣayatvādaviṣaya evāyam | ubhau hi rājarājyaśabdau sādhū tasmādayuktaḥ smaraṇopanyāsa iti | tatrocyate | satyaṃ prayoga eva, na ca smṛteḥ kasya kiṃyoganimittatvamityeṣa vyāpārastathā 'pi tu sādhvasādhutvaparatayaivānvākhyānānnimittatvamavagamyate | rājñaḥ karma rājyamiti hi vyutpādane tadyoganimitte rājyamityarthāduktaṃ bhavati | tena smṛtibalīyastvādrājaśabda eva svatantra iti | prayogo 'pi ca draviḍeṣu vyabhicārītyuktameva | matpakṣe tu prayogasyātantratvādvyabhicāritvamadūṣaṇam | yatra tāvat prayogastatrāsti rājakarmatvam | tena prayuktasyānvākhyānakaraṇādaprayuktanimittānvākhyānābhāvāccādoṣaḥ | kiṃ ca |</p>
	      <lg>
		<l>asādhāraṇabhāvena sarvatreṣṭaṃ viśeṣaṇam |</l>
		<l>tena tasyaiva karmeti cintitādi na gṛhyate ||</l>
	      </lg>
	      <p>janapadarakṣaṇaṃ hyasādhāraṇaṃ rājakarma tena rājyamityucyate | cintitanimiṣitādi tu rājñaścānyeṣāṃ cetyavyavacchedānna rājyaśabdābhidheyaṃ bhavatīti | tena sārvalaukikādapi pragogāt <note type="reference"><ref cRef="MīSū:1.3.5.9">( a. 1 pā. 3 a. 5 sū. 9 ) |</ref></note>‘śāstrasthā vā tannimittatvāt’ ityanenaiva rājaśabdasya kṣatriyavacanatvam | tulyaścāntyajanapadavāsināmapi dṛṣṭārthatvācchābdavyavahāre pramāṇabhāva ityuktaṃ <note type="reference"><ref cRef="MīSū:1.3.5.10">( a. 1 pā. 3 a. 5 sū. 10 ) |</ref></note>‘coditaṃ tu pratīyeta’ iti | tasmātkṣatriyasyaiva rājasūyo 'stīti brāhmaṇādīnāṃ prāpakāṇi śravaṇāni | tataśca ‘etayā 'nnādyakāmam’ ityetadapi phalaṃ bahireva prayogādbhaviṣyatīti |</p>
	      <lg>
		<pb n="587"/>
		<l>kratumadhyaprayogo hi svārājyenaiva pūritaḥ |</l>
		<l>sākāṅkṣastvitarastasmāttasyaiva phalasaṃgatiḥ |</l>
	      </lg>
	      <p>nanu caitayeti pratyakṣaviśeṣavacanātparokṣasāmānyapravṛttāṃ rājasūyacodanāṃ bādhitvā 'nnādyaphalatayaiva bhavitavyam | naitadevam | virodhābhāvāt | tathā hi |</p>
	      <lg>
		<l>virodhitvātprasajyete vikalpāvṛttikalpane |</l>
		<l>bādhastenābhyupetavyo vyavasthāyāṃ tu naiva te ||</l>
	      </lg>
	      <p>na hyanekaphalamekasya viruddhaṃ prayogāntarasya vacanāntareṇaiva kalpitatvāt | samuccayena hyāvṛttidoṣo 'nyatrābhidhīyate | sā tvatrā ' 'vṛttirbrāhmaṇādisaṃbandhādrājasūyagrahaṇāccāvaśyaṃbhāvinī | yadi ca ‘etayā 'nnādyakāmam’ ityutpattivākyaṃ bhavettataḥ paścātpravartamānā rājasūyacodanā bādhyeta | na | dvayorapi hyāgneyādicodanotpāditeṣu karmasu pravṛtteṣu yugapatkālatvenāgṛhyamāṇaviśeṣatvāttulyabalatvam | yathaiva hi rājasūyacodanā saṃnihitānālocya pravartate tathaivānnādyakāmacodanā 'pi, na hi tatrāveṣṭiḥ kenacidapi śabdenopāttā | na ca rājasūyeneti sāmānyaśabdaḥ paurṇamāsīśabdavat | prakṛtasamudāyaviśiṣṭasamudāyivacanatvāt | ata eva tatkṛtamapi na daurbalyaṃ labhate | iyāṃstu viśeṣaḥ | ekena bahavo gṛhyante, anyenālpe | na ca tāvatā kaścidatiśayo 'sti | nanu caitayeti śrutyaiva pratyakṣavacanādasti viśeṣaḥ | syādviśeṣo yadyetacchabdaḥ phalena saṃbadhyate | yadi vā ‘athaiṣa jyotiḥ’ ityādivatprastūyamānaṃ brūyāt | pratyayasaṃnikarṣāttatrāpi yajiśabdagṛhītaivāveṣṭirannādyena saṃbadhyeta | etāvacca rājasūyayajāvapyastītyaviśeṣaḥ prakṛtamapi ca bruvannaitacchabda āgneyādivākyālocanādṛte naiva bravītīti | tataśca rājasūyayajirapi tāvatā yatnena śaknoti grahītumiti tulyabalatvam | nanvavāntarādhikārasyāsti viśeṣaḥ | ucyate | ayameva viśeṣo yadekatra bahūnāṃ grahaṇamaparatra cālpānām | grahaṇavelā tu tulyaiva | yadi caikāntikamatrākarmāntaratvaṃ syāttata evamucyeta | karmāntaramapi caitaditi darśitam | tataśca viṣayāntaratvādeva svārājyānnādyayoravirodhaḥ | karmāntaratve 'pi ca bārhaspatyādiliṅgadarśanātprakṛtāveṣṭiprakṛtitvameva pratipattavyam | rājanyasyāpi tulyapravṛtteḥ phalapadānuṣaṅgācca brāhmaṇavaiśyavadeva karmāntareṇa prayogāntareṇa vā saṃbandhaḥ | evaṃ ca tasyāpi <pb n="588"/>madhyenidhānavākyaṃ tantraprayoge satyupapatsyate || rājasūyamadhyasthāyāṃ tu dakṣiṇābhedātpratīṣṭi prayogānyatve madhyenidhānavidhiravarudhyeta | tasmātprāpakāṇyetāni śravaṇānīti siddham || 3 ||</p>
	    </div><!-- sūtra !-->
	    <trailer>iti aveṣṭyadhikaraṇam || 2 ||</trailer>
	  </div><!-- adhikaraṇa !-->
	  <div type="adhikaraṇa" n="3">
	    <head type="toc">viśiṣṭādhānavidheyatvādhikaraṇam</head>
	    <div type="sūtra" n="4">
	      <p>‘vasante brāhmaṇo 'gnīnādadhīta’ ityādiṣu prāptyaprāptyāśaṅkāyāṃ pūrvavadeva saṃdehaḥ | tatra yadi kathaṃcidapi prāptirasti tato vinā 'pi yadiśabdānnimittārthatvaṃ, tadā ca brāhmaṇavasantādisaṃbandhaḥ parasparaniyamātmakaṃ phalaṃ bhaviṣyati | atha tvaprāptistataḥ prāpakāṇi brāhmaṇavasantādiviśiṣṭasyā ' 'dhānasya, tadā ca pūrvatra pūrvatrotpattivākyaśiṣṭaguṇāvarodhāduttara uttaro guṇaḥ karmāntaraṃ kalpayatīti trīṇyādhānāni bhaviṣyanti | svārthā eva vā 'gnaya ātmanepadanirdeśādvijñāsyante | śūdrasya cāprāptiḥ | nimittārthapakṣe tu sarvaṃ viparītameva | etena ‘vasante brāhmaṇamupanayet’ ityevamādīnyapi tulyahetutvādvicāritāni draṣṭavyāni | tatraitāvānsaṃkṣepārthaḥ<note><p>saṃkṣepeṇādhikaraṇārtha ityarthaḥ |</p></note> |</p>
	      <lg>
		<l>sāmarthyākṣiptamādhānaṃ sāmānyavacanena vā |</l>
		<l>tasmādvarṇaviśeṣāṇāṃ nimittārthā punaḥ śrutiḥ ||</l>
	      </lg>
	      <p>ekastāvatpūrvapakṣaheturagnihotrādicodanābhirevā ' 'dhānaniṣpādyāhavanīyādisādhanatvādvinā 'nupapadyamānābhiḥ prāpitatvādbrāhmaṇādīnāṃmādhānaṃ nimittārthaṃ śrūyata iti | yadi tu <pb n="589"/>pratyakṣavacane sati sāmarthyamaprāpakamiti kalpyate tato 'smādguṇāpahṛtaśaktikādvidheranapahṛtaśaktiraparo nirguṇo vidhirasti ‘ya evaṃ vidvānagnimādhatte’ iti | tena prāpteraprāpakatvamiti | siddhāntahetustu |</p>
	      <lg>
		<l>pratyakṣavidhisadbhāvāllabhyate nā ' 'numānikaḥ |</l>
		<l>prāpakatvamato nārthavartamānāpadeśayoḥ ||</l>
	      </lg>
	      <p>na tāvannityamarthasya<note><p>arthasyeti—arthāpatterityarthaḥ |</p></note> prāpakamasti | upāyāntareṇāpi pratigrahādinā puruṣāntarāhitānāmātmanepadenāniyatānāṃ sulabhatvāt | pratyakṣavacane sati anyathānupapattipakṣe sati, arthāpattilabhyaśrutyaparigrahācca | ‘ya evaṃ vidvān’ ityapi vartamānāpadeśaḥ pratyakṣāyāṃ liṅi brāhmaṇādivākyeṣūpalabhyamānāyāṃ na vidhiśaktiṃ labhate | asti caitadupanyāsasya pratyakṣavidhiyuktodakopasarjanādisaṃbhā<note><p>saṃbhāravidhānārthatvamiti—saṃbhāravidhiśeṣatayā tatstāvakatvenārthavattvānnā ' 'narthakyabhiyā vidvadvākyasyā ' 'dhānaprāpakatvaṃ vaktavyamityāśayaḥ | kathaṃ stutiriti cet | ‘evaṃ saṃpannaṃ bhrātṛvyamavarti saha kurute’ ityarthavādasahitaṃ ‘ya evaṃ vidvānagnimādhatte’ iti vākyaṃ ‘apa upasṛjati’ ityādiviśeṣavihitānāmudakādisaṃbhārāṇāṃ ‘atha saṃbhārānsaṃbharati’ iti yatsāmānyataḥ sthāpanavidhistasya śeṣaḥ | yo vidvānevamudakādisthāpanapūrvamagnimādhatte sa sthāpanarūpāṅgasāmarthyātsahāyasaṃpannamapi vairiṇaṃ vartanarahitaṃ kuruta ityevaṃ sthāpanapraśaṃsā jñeyā |</p></note>ravidhānārthatvamityaprāptameva brāhmaṇādiviśiṣṭamādhānaṃ vidhīyata iti | <hi rend="bold">kiṃ nimittasārūpyamiti</hi>—yadiśabdādyanupabandhābhiprāyam | <hi rend="bold">brāhmaṇādīnāṃ vasantādividhibhiḥ samuccāraṇamiti</hi>—parapadasaṃbandhasaṃcāritāyāṃ vidhiśaktau nimittaphalatvāt | <hi rend="bold">nanu brāhmaṇādīnāmādadhātinā 'pīti</hi>—aprāptau viśiṣṭavidhānopapattyabhiprāyam | itarastu prāptatvena vidheyatvaṃ nivartayati—<hi rend="bold">na tvamīṣāmādhānasaṃbandho na vidita</hi> iti | <hi rend="bold">kena prāpto vidita</hi> iti—prāpakākṣepaḥ | itarastu nirākaraṇamapaśyanbalīyāṃsaṃ ca pratyakṣavidhiṃ kimarthaṃ prathamamevopanyasyāmīti matvā <hi rend="bold">kāmaśrutibhiri</hi>tyāha | <hi rend="bold">kāḥ kāmaśrutaya</hi> iti—sakrodhaṃ prāpaṇaśaktāvākṣiptāyāṃ svarūpamevaiṣa na jānātīti manyamāno darśayati—agnihotrādiphalavidhaya iti | katha<pb n="590" break="no"/>manyaparābhiḥ satībhistatprāpitamityāśaṅkyārthāpattiṃ darśayati | tena <note type="reference"><ref cRef="MīSū:7.3.9.28">( a. 7 pā. 3a. 9 sū. 28 ) |</ref></note>‘karmaje karma yūpavat’ iti āhavanīyādigrāhibhiḥ karmabhirananyopāyatvādgṛhītamādhānamiti | <note><p>apiceti bhāṣyaṃ vasantādivākye viśiṣṭavidhāne vākyabhedāprasakterayuktamāśaṅkya viśiṣṭavidhānaprayuktagauravābhiprāyeṇa vākyabhedoktirityevaṃ vyācaṣṭe sarvaprakāretyādinā |</p></note>sarvaprakārasaṃbhave ca viśiṣṭavidhirbhavatīti saṃbhavāpekṣayā vākyabhedamāha | evaṃ prāpte brūmaḥ | ādhāne 'pi pūrvavadeva prāpakāṇi śravaṇāni | katham | asarvaśeṣatvāt | yadi hi sarvakarmaṇāṃ śeṣabhūtamādhānaṃ bhavettatastairākṣipyeta vā na vā | teṣāṃ tu <note type="reference"><ref cRef="MīSū:7.3.29">( a. 7 pā. 3 sū. 29 ) |</ref></note>‘rūpaṃ vā 'śeṣabhūtatvāt’ ityanenaiva nyāyenā ' 'havanīyādigrahaṇamātraparyavasānānna kaścidapyādhānāṅgatvapratipādane heturasti | yattu <note type="reference"><ref cRef="MīSū:3.6.5.15">( a. 3 pā. 6 a. 5 sū. 15 ) |</ref></note>‘servārthaṃ vā’ iti vakṣyati tatsarvakarmārthāgnyarthatvāditi vyākhyāsyate | <hi rend="bold">kimato yadyevamiti</hi>—aṅgāṅgamapyanyathānupapattyā śakyamākṣeptumiti manyate | siddhāntavādī tvanyathānupapadyamānatvādagnayaḥ kāmaśrutibhiḥ prāptuvanti <pb n="591"/>nā ' 'dhānamityāha | <hi rend="bold">nanvādhānamagnīnāmabhyupāya</hi> iti | tatra nāma rūpamātraṃ gṛhyate yallaukikopāyasādhyaṃ bhavati vastraśakaṭādi | na cā ' 'havanīyādayo laukikopāyāstasmādavaṃśyameṣāṃ vedenaivopāyo 'pyākṣeptavyaḥ | sa tu nā ' 'dhānavyatirikto 'stīti tadapyākṣiptamiti | ucyate | na | anaikāntikatvāt | agnīnāṃ hi yācñākrayāpahārādayo 'bhyupāyāḥ santi | sarvaiśca tairāhavanīyādimātraprārthinyaḥ kāmaśrutayo nirākāṅkṣāḥ kriyante | tasmānnaikāntenā ' 'dhānaṃ prāptamityasti niyamavidheravakāśaḥ | tatraitatsyāt | naivopāyāntaropāttānāmāhavanīyāditvaṃ saṃbhavati saṃskāranimittatvāditi | tatrocyate |</p>
	      <lg>
		<l>satyaṃ prathamamādhānādutpadyante 'gnayastrayaḥ |</l>
		<l>paścāttu vrīhivatteṣāṃ nopāyāntaravāraṇam ||</l>
	      </lg>
	      <p>yathaiva hi vrīhyādīnāṃ na tāvatkṛṣimantareṇotpattiḥ | atha ca na sarvapuruṣaistathaivā ' 'pyante | krayādibhirapi labhyamānatvāt | evaṃ tāvatprathamameka ādhānenotpādayiṣyanti | apare tu tasmādupāyāntareṇa prāpsyanti | tataśca yathā ghaṭādīn kumbhakāra utpādyotpādya vikrīṇāti dadāti ca tathaivaikaḥ kaścitpunaḥ punaragnīnādhāyāparebhyo dadyāt | ataḥ pratipuruṣamādhānaṃ pakṣe prāptaṃ pakṣe netyasti vidhānasya viṣayaḥ | pakṣe 'pi vā naiva prāptirastīti vakṣyāmaḥ | pratyakṣavidhipakṣe punarupāyāntarāṇi nivartante | tadā hyādadhītetyātmanepadenā ' 'dhātṛgāmyevā ' 'dhānaphalamiti gamyate | tasya ca phalamāhavanīyādi tadakarturna bhavatīti taṃ pratyanāhavanīyatvameva syāt | arthākṣepapakṣe tvānumānikyāḥ śruterātmanepadaparasmaipadavivekābhāvādakartṝviṣaye 'pyavirodhādupāyāntarāṇi na nivarteran | <pb n="592"/>ato 'vaśyameva vidheyametaditi | <hi rend="bold">api ca satīṣvevā ' 'dhānaśrutiṣviti</hi> pākṣikīmapi prāptiṃ nirākaroti | pūrvameva hi vyākhyātaṃ niyamādīnāmaprāptavidhitvaṃ śrutasaṃbhāvanāyāmaśrutakalpanānavasarāt | santi cā ' 'dhānasya pratyakṣā śrutaya iti nānyāḥ kalpayituṃ labhyante | yadi hyetā na syustatrā ' 'dhānādṛte 'gnihotrādīnāmaśakyānuṣṭhānatvādvidhayo 'narthakā bhavantīti svasiddhyarthamādhānaśrutiṃ parigṛhṇīyuḥ | satīṣu tvaśrutakalpanābhayādyeṣāmetābhiḥ prāpitaṃ teṣāmeva kāmaśrutayaḥ prayojikā iti na kalpayanti | sarvapūrvoktadoṣaparihāreṇedānīṃ pratyavatiṣṭhate | pratyakṣamanyadvidhāyakamastyādhānasya vacanam | yasminsati nimittārthānītarāṇīti ‘ya evaṃ vidvānagnimādhatte’ iti | tatra pratividhatte <hi rend="bold">saṃbhāravidhānārthā punaḥ śrutireṣeti</hi> | paraḥ punaḥ prakaraṇena saṃbhārasaṃbandhaṃ manvānaḥ pṛthagvākyatvamāpādyaitadevotpattivākyamityāha | na hyudakopasarjanādīnāmādhānenaikavākyatā saṃbhavati | bhavedatrārthabhede nānāvākyatvaṃ yadyādhānaṃ vidhīyeta | tadbrāhmaṇādisaṃ<pb n="593" break="no"/>yuktairvihitamiti guṇārthameveha<note><p>guṇārthameveti—stutivācinā guṇaśabdena ‘apāmupasarjanaṃ tu vidhīyate’ iti bhāṣyastho vidadhātiḥ stutiparo vyākhyātaḥ |</p></note> punaḥ śrūyate | kuto nu khalu nirṇayaḥ kataradanayorutpattivākyamiti | taducyate |</p>
	      <lg>
		<l>brāhmaṇatvādisaṃyukte pratyakṣaḥ śrūyate vidhiḥ |</l>
		<l>itaratrārthavādena kalpanīyo balādasau ||</l>
	      </lg>
	      <p>yadi hyete dve api vākye vidhātṛṇī syātāṃ tataḥ samānaviṣaye satī spardheyātāṃ kataradvidhattāmiti | atra punarekaṃ vidhāyakamekaṃ stāvakam | na ca stāvakena brāhmaṇādisaṃyuktasya vidhāyakatvaṃ nivāryate tadānuguṇyāt | yadi tu ‘ya evaṃ vidvān’ ityapi vidhisarūpaṃ syāttato vihitasya punarvidhānānupapatterasmatpakṣaṃ nirundhyāt | liṅā tu vihitasya saṃbandhisaṃbhāravidhiprarocanārthaṃ tu stutisahitasya punaḥ śravaṇamityavidhāyakam | liṅā ca tāvaddhātvarthavidhānaṃ svapadenopāttatvācchrautam | prāśastyaṃ punarvākyena, tataścā ' 'numāniko vidhiriti viprakṛṣyate | <hi rend="bold">nanvidamapi vākyamiti</hi>—brāhmaṇādipadārthāparityāgābhiprāyam | siddhāntavādī vadati, ādhānaṃ tāvacchutyā, śeṣaṃ vākyena nāma <pb n="594"/>bhavatu, svapadopāttāyāḥ stuterabhāvāt | ‘evaṃ dviṣantaṃ bhrātṛvyamavarti sahate’ ityādipadasaṃbandhenaiva stutiriti vākyam | <note><p>api cobhābhyāmiti pūrvapakṣabhāṣyaṃ nanvityādinā viśiṣṭavidhigauravābhiprāyeṇānūdya naiṣa doṣa ityādinā viśiṣṭavidhyanyathānupapattiprasūtairviśeṣaṇavidhibhireva teṣāṃ vidhisiddheḥ śrautavidhivyāpāranānātvābhāvātparihṛtamapi punarbrāhmaṇādijāteḥ kālavadanupādeyatayā nimittatveneṣṭatvātkālanimittayordvayoruddeśyatvāpatteḥ pratyuddeśyaṃ vākyaparisamāptilakṣaṇavākyabhedāśayena yaduktamityādinā anubhāṣya yadīmāvityanena jāternityatayā nimittatvāyogātkartṛtayaivānvayāvagateḥ kartuścānuddeśyatvānnoktarītyā vākyabheda ityevaṃ parihṛtam | tadetatsarvaṃ saṃkṣipya vyācaṣṭe kartṛkāletyādinā | bhāṣye guṇatvoktistu nimittābhāve 'nuṣṭhitasyāpi karmaṇo naiṣphalyāpattestasyāpi kriyopakāritvādaṅgatvopapattiriti na virudhyata iti jñeyam |</p></note>kartṛkālaviśiṣṭapradhānādhānavidhānācca vākyabhedaparihārātsiddhaṃ prāpakatvam || 4 ||</p>
	    </div><!-- sūtra !-->
	    <trailer>iti viśiṣṭādhānavidheyatvādhikaraṇam || 3 ||</trailer>
	  </div><!-- adhikaraṇa !-->
	  <div type="adhikaraṇa" n="4">
	    <head type="toc">dākṣāyaṇayajñādhikaraṇam</head>
	    <div type="sūtra" n="5">
	      <p>yuktaṃ dadhnendriyakāmasyeti guṇātphalam | na hi tatra dadhyādīnāṃ homasāmānādhikaraṇyaṃ yena saṃjñālakṣaṇo bhedaḥ syāt | dākṣāyaṇayajñādīnāṃ tu yāgasāmānādhikaraṇyātpūrvayāge cāprayuktatvādātmarūpāvacchinnayāgāntarapratipādanamaviruddham | na ca kaściddadhyā<pb n="595" break="no"/>dibhistulya evaṃsaṃjño guṇaḥ prasiddhaḥ | tasmādbhāvārthādhikaraṇanyāyena phale yāgavidhānādyāgāntaram || 5 ||</p>
	    </div><!-- sūtra !-->
	    <div type="sūtra" n="6">
	      <p>vidhiśaktiḥ kriyāto <note><p>nottāriteti-dākṣāyaṇayajñapade lokaprasiddhyabhāve 'pi vaidikaprasiddhyā ' 'vṛttyādiguṇopādāne 'pi bhāvārthādhikaraṇanyāyena dhātvarthasyaiva phalasādhanatvamiti na guṇaphalopabandha ityarthaḥ |</p></note>nottāritetyabhiprāyaḥ || 6 ||</p>
	    </div><!-- sūtra !-->
	    <div type="sūtra" n="7">
	      <p>phalasyānupādeyatvānna ‘vrīhibhiryajate’ ityādivatkarmoddeśena vidhiḥ saṃbhavatītyavaśyaṃ karma tatra vidhātavyam | tataśca siddho bhedaḥ || 7 ||</p>
	    </div><!-- sūtra !-->
	    <div type="sūtra" n="8">
	      <p>satyapi phalaṃ prati vidhāne <note type="reference"><ref cRef="MīSū:2.3.13.26">( a. 2 pā. 3 a. 13 sū. 26 ) |</ref></note>‘saṃnidhau tvavibhāgāt’ ityanenākarmāntaratā | dadhyādivacca guṇaphalasaṃbandhapratyayātprakṛtayāgabuddheḥ | yattu guṇo na prasiddha iti | naiṣa doṣaḥ | ukthyādivatprakaraṇalabhyatvāt | evaṃvidhā ca <note><p>vākyāntareṇeti-dve paurṇamāsyau yajeta dve amāvāsye, saha kumbhībhirabhikrāmet, ityādiprākaraṇikavākyāntareṇetyarthaḥ |</p></note>vākyāntareṇa guṇarūpavidhānādasti prasiddhiḥ | dadhyādivadevātrāpi vaiyadhikaraṇyenaiva saṃbandhaḥ | kiṃ ca |</p>
	      <lg>
		<l>avasthāntararūpatvāddadhyāderavilakṣaṇāḥ |</l>
		<l>pratyāsatteḥ pratīyante sāmānādhikaraṇyavat ||</l>
	      </lg>
	      <p>tasmāddarśapūrṇamāsayorevāvasthāntararūpādvikārātphalaṃ na karmāntarāt | evaṃ ca prakaraṇavicchedo nātyantaṃ kṛto bhaviṣyati | yadyapi phalavataḥ kathaṃbhāvenāgrahaṇādetadviṣaye 'styeva praka<pb n="596" break="no"/>karaṇabādhastathā 'pyāśrayatvena saṃbandhāduttarāṇi ca vākyāni pratyanuṣaṅgasiddheranugraha ityucyate || 8 ||</p>
	    </div><!-- sūtra !-->
	    <div type="sūtra" n="9">
	      <p>triṃśatsaṃpatpūraṇaṃ paurṇamāsyamāvāsyāsaṃkīrtanaṃ vā bhedaṃ bodhayati | na hi dārśapūrṇamāsikastriṃśadvarṣapakṣaḥ karmāntareṇa pūrayituṃ śakyate | na ca <note><p>niyamasyeti—nimittasyetyarthaḥ |</p></note>niyamasyātideśaḥ | yena karmāntarasyevaitatpañcadaśavarṣapakṣavidhānaṃ syāt | na ca dākṣāyaṇayājitvena nimittena darśapūrṇamāsayoreva pañcadaśavarṣapakṣa upajāyate | saṃbandhābhāvāt | dve hi paurṇamāsyau dve amāvāsye iti cāsyānupapattiḥ || 9 ||</p>
	    </div><!-- sūtra !-->
	    <div type="sūtra" n="10">
	      <p>utpattisaṃyoge pūrvāsaṃbandhe ca saṃjñā bhettrī bhavati | na ceyamutpattisaṃyuktā ‘athaiva jyotiḥ’ ityāderiva prakramābhāvāt | saṃbhavati ca pūrvakarmāśritaguṇavācitvenaiveti na bhinatti | dākṣāyaṇayajñe hi vākyāntaravaśādavayavaprasiddheścābhyastatvamabhidhīyate | tena ca prakaraṇāddarśapūrṇamāsāśritenaiva phalaṃ sādhyate | dakṣa iti cotsāhī śīghrakārī yajamānaḥ, tadīyā ṛtvijo dākṣāḥ | steṣāmayataṃ—prayogo yajñāśritatvāddākṣāyaṇa ityucyate | sākaṃprasthāyīye 'pi sāṃnāyyamanavadāya kumbhībhyāmeva sākaṃ prasthīyata ityevamabhidhīyate | tasmānna prakṛtapratyabhijñānabādhaḥ || 10 ||</p>
	    </div><!-- sūtra !-->
	    <div type="sūtra" n="11">
	      <p><pb n="597"/>yadyapi karmoddeśena na phalaṃ vidhīyate tathā 'pi karmaphalasaṃbandhābhāvādakarmāntaratā | yathaiva hi karmaṇaḥ phalamiti bhāvārthādhikaraṇe<note type="reference"><ref cRef="MīSū:2.1.adhi.1">( a. 2 pā. 1 a 1 ) |</ref></note> sādhitaṃ tathaiva <note type="reference"><ref cRef="MīSū:2.2.11.26">( a. 2 pā. 2 a. 11 sū. 26 ) |</ref></note>‘atulyatvāttu vākyayoḥ’ ityatra guṇaphalasaṃbandhaparyavasāyitvamapyuktamiti saṃdehe sati padāntarānugrahārthaṃ guṇādeva phalaṃ na karmaṇa iti siddham || 11 ||</p>
	    </div><!-- sūtra !-->
	    <trailer>iti dākṣāyaṇayajñādhikaraṇam || 4 ||</trailer>
	  </div><!-- adhikaraṇa !-->
	  <div type="adhikaraṇa" n="5">
	    <head type="toc">dravyadevatāsaṃyoge yāgavidhāyakatvādhikaraṇam</head>
	    <div type="sūtra" n="12">
	      <p>na kasyacidapi karmaṇaḥ prakaraṇe śrūyate ‘śvetamālabheta’ ‘caruṃ nirvapet’ iti |  tatra saṃdehaḥ | kimanārabhyavādānāṃ prakṛtyarthatvātprākṛtayorevā ' 'lambhanirvāpayoḥ śvetacarū guṇau vidhīyete, kiṃ vā karmāntare yāvacchrute, uta yajimatī veti | tatrānārabhyādhītatvopanyāsaḥ saṃśayabījāpaunaruktyaprathamapakṣaparigrahatannirākaraṇārthaḥ | katham | yadi tāvadālambhanirvāpau prakṛtya śrūyeyātāṃ tataḥ prakṛtapratyayānuvṛttireva prasajyeteti karmāntarā<pb n="598" break="no"/>śaṅkā na syāt | anārabhyavāde tu sati śvetādiguṇasyopādeyatvātkadāciddūrasthānuvādena guṇo vidhīyate kadācidvā viparivṛttyabhāvātkarmāntaramiti jāyate saṃdehaḥ | tathā <note type="reference"><ref cRef="MīSū:2.2.6.17">( a. 2 pā. 2 a. 6 sū. 17 ) |</ref></note>‘dravyasaṃyogāccodanā paśusomayoḥ’ ityanena gataprāyamivātra yajimatkarmavidhānaṃ lakṣyate | tattu prakṛtayāgābhāvādanuvādaśaṅkāyāmasatyāṃ śvetādeśca guṇasyautpattikadravyasaṃyukte 'pi karmaṇi vidhānopapatteḥ kathaṃ syāditi punarupanyasyate | pūrvapakṣaścānyayorālabhbhanirvāpayoraprakaraṇādavaśyaṃ prakṛtāveva grahītavyāvityevaṃ pravartate | tannirākaraṇamapi ca prakaraṇābhāvādasādhāraṇopalakṣaṇābhāvācca na prākṛtayorlaukikavyāvṛttarūpayoḥ pratītirastītyevaṃ bhaviṣyati | guṇavidhiviṣayatvāccā ' 'lambhanirvāpau guṇavidhiśabdenoktau<note><p>uktāviti | anena caivaṃ bhāṣyaṃ vyākhyātaṃ bhavati | ālambhaviṣayo nirvāpaviṣayaśca yo guṇavidhiḥ sa dārśapūrṇamāsikālambhanirvāpaviṣaya iti |</p></note> | kiṃ tāvatprāptam | yathaivāyaneṣu guṇasaṃbandhapare vākye karmavidhiśabdābhāvādakarmāntaratvaṃ tathehāpi bhaviṣyatīti caśabdenānvādiśyate | kva cāsau guṇavidhiriti viṣayāvadhāraṇārthamaprakaraṇagrahaṇam | atha vā yadyapyetāvatā pūrvavailakṣaṇyenāprakaraṇe śrūyate tathā 'pi karmaṇo vidhiśabdānavarodhādguṇārthaiva punaḥ śrutiriti | darśapūrṇamāsayoḥ śakaṭeṣā sā śvetīkṛtyā ' 'labdhavyā, nirvāpaśca carau kartavyaścaruparimito vā | bhūtibrahmavarcasakāmayośca sarvebhyo darśapūrṇamāsāvityevaṃ prāptayoranuvādaḥ | tathā vāyavyamiti sarvavanaspatīnāṃ vāyudevatātvātkathaṃcidīṣāyā evānuvādaḥ | sauryamiti cā ' 'gneyasyaiva tejodevatyasāmānyādanuvādaḥ | tasmādguṇo vidhīyata iti || 12 ||</p>
	    </div><!-- sūtra !-->
	    <div type="sūtra" n="13">
	      <lg>
		<pb n="599"/>
		<l>yadi hyālambhanirvāpau vidheyatvaṃ na mṛṣyataḥ |</l>
		<l>tato guṇavidhitvaṃ syādvidheyau tvatra tau matau ||</l>
	      </lg>
	      <p>vāyavyapadaṃ pūrvavadevopekṣya phalapadaparigraheṇa tāvatpratyavasthīyate | yadi hyālambhanirvāpāvanūdya śvetacarū vidhīyete tataḥ phalapadamanarthakameva syāt | sarvakāmaprāptānuvāde 'pi pākṣikatvānnityavadgrahaṇaṃ virudhyeta | viśeṣaṇatve vākyabhedaḥ syāt | atha guṇaphalasaṃbandho vidhīyate tathā 'pyālambhādeḥ prakṛtasyā ' 'śrayasyābhāvādvākyenaiva tatsaṃbandhakaraṇe vākyaṃ bhidyeta | guṇaviśiṣṭālambhavidhāne tu na kaściddoṣaḥ | tenocyate karmaṇaḥ śrutimūlatvāditi | karmātra vidheyatvena śrutimūlaṃ na guṇaḥ | sa hyacodanālakṣaṇa eva syāt | atha vā yāvaduktameva syānna yajimat | kutaḥ | karmaṇaḥ śrutimūlatvāt | na hyacodito yajyartho 'dhyavasātuṃ śakyate | na ca tena vineha kiṃcinna sidhyati | ālambhanirvāpayoreva phalavattvena prādhānyopapatteḥ | na hi yadekatra guṇabhūtaṃ dṛṣṭaṃ tenānyatra prādhānyaṃ vācanikamapi na pratipattavyamiti kiṃcitpramāṇam | yathāvacanaṃ hi guṇapradhānabhāvau na svābhāvikau | vāyavyādiśabdaścātra sarvatra dravyāṇāṃ yathākathaṃciddevatāsaṃbandhopapatteranuvādaḥ | athavā yatkenacidvāyvādibhyaḥ saṃkalpitaṃ tadālambhādibhiryojyamānamabhyudayakāri bhavati | viśiṣṭavidhānācca na tatparigrahe 'pyatibhāraḥ | athavā vāyusūryāvevoddiśya spṛṣṭaṃ niruptaṃ vetyetāvataivepsitāvāptirbhaviṣyati | na cāvaśyaṃ yāga eva devatoddeṣṭavyā | yatra yatra hi codyate tatra tatroddiśyamānā na virudhyate | tasmādyatkiṃcicchvetaṃ vāyūddeśena spraṣṭavyamiti<note><p>itīti-iti vākyārtho yāvaduktacodanānusārādavasīyata iti śeṣapūraṇam |</p></note> yāvaduktacodanānumārāt | guṇavidhipakṣe phalapadasaṃbandhe vākyabhedamabhidhāyedānīṃ tatparityāgamabhyupetyāpi bravītīti | <hi rend="bold">athavā yo 'sau vidhāyakaḥ śabda</hi> ityādi | tasyābhiprāyo yadidamanāra<pb n="600" break="no"/>bhyavādānāṃ prakṛtyarthatvamabhidhāsyate naitadvācanikaṃ, kathaṃ tarhi, dvārānyathānupapattikāritam | na cā ' 'lambhanirvāpāvanyatrānupapannau | loke 'pi vidyamānatvāditi | tatra yadi tāvallaukikavyāvṛttyarthaṃ vihitatvena viśeṣyate tato 'nyaviśeṣaṇābhāvālliṅaiva viśeṣṭavyau ya ālambhaḥ kartavyatayā codita iti | tāvatā copakṣīṇaśaktau vidhāyake guṇavidhānaṃ nopapadyate | na hyasau vidhātuṃ lakṣayituṃ ca sakṛduccaritaḥ samarthaḥ | kevaladhātvarthānuvāde ca loke 'pi guṇavidhitvaprasaṅgaḥ | tatra ca niṣphalatvādānarthakyaṃ, na caitāvanmātreṇaiva vinaiva prakaraṇādibhirvaidikālambhanirvāpagrahaṇamupapadyate | tasmātprākṛtapramāṇābhāvādapūrvayorvidhānamiti || 13 ||</p>
	    </div><!-- sūtra !-->
	    <div type="sūtra" n="14">
	      <lg>
		<l>yathā phalapadaṃ prekṣya guṇapakṣo nirākṛtaḥ |</l>
		<l>devatāpadamālokya tathaivā ' 'lambhamātratā ||</l>
	      </lg>
	      <p>vidhistāvaduttarottarapadānurodhena dravyadevatāpadasaṃbandhasaṃkrāntaḥ | sa cānyathānupapatterākṣiptayajikriyaḥ sanvidhīyate | na hyenamanyā kriyā saṃpādayituṃ samarthā | yadi devato<pb n="601" break="no"/>ddeśenāparityajanneva dravyamālabheta na tadvāyavyaṃ kṛtaṃ syāt | na ca prasiddhavāyudevatyamevaṃ spraṣṭavyamityavagamyeta | anuṣṭhānasaṃpādyatvāddevatātvasya | tenāvaśyaṃ vāyumuddiśya śvetaguṇakaṃ	 dravyaṃ dātavyamataścaṃ yajividhānametaditi niścīyate | tathā ca lakṣaṇaṃ kariṣyati <note type="reference"><ref cRef="MīSū:4.2.12.27">( a. 4 pā. 2 a. 12 sū. 27 ) |</ref></note>‘yajaticodanā dravyadevatākriyaṃ samudāye kṛtārthatvāt’ iti | tataścā ' 'lambhanirvāpau codakaprāptāvevānuvadiṣyete | tatrā ' 'lambhaviśiṣṭatvāditi gauravopanyāsaḥ phalgureva kathaṃ cidabhyupetyavādenopanyasta iti nātīvā ' 'dartavyaḥ || 14 ||</p>
	    </div><!-- sūtra !-->
	    <div type="sūtra" n="15">
	      <p>somāraudramityukte vinā 'pi yajatiśabdena pariśrayaṇavidhipare vākye yajatinā 'nūdya<pb n="602" break="no"/>māne yajatimatkarmavidhāyitvamevamādīnāmityavagamyate | agnīṣomīye 'pi cānenaiva yajimattvasiddhiḥ | pūrvaṃ caitāvadeva vicāritaṃ kiṃ prakṛtānuvāditvamuta vidhāyakatvamiti | siddhe tu vidhāyakatve kimātmakaṃ tatkarmetyetadadhikaraṇādhīnamevaitadityapaunaruktyam || 15 ||</p>
	    </div><!-- sūtra !-->
	    <trailer>iti dravyadevatāsaṃyoge yāgavidhāyakatvādhikaraṇam || 5 ||</trailer>
	  </div><!-- adhikaraṇa !-->
	  <div type="adhikaraṇa" n="6">
	    <head type="toc">devatāsaṃyogābhāve yāgāvidhāyakatvādhikaraṇam</head>
	    <div type="sūtra" n="16">
	      <lg>
		<l>sūtreṣveva hi tatsarvaṃ yadvṛttau yacca vārtike |</l>
		<l>sūtraṃ yonirihārthānāṃ sarvaṃ sūtre pratiṣṭhitam ||</l>
	      </lg>
	      <p>iti ye vadanti tānpratyucyate | na kiṃcitsādhanamapradarśitaviṣayaṃ svārthaṃ sādhayati | sūtrakāreṇa ceha hetumātramupāttam | na cārthaprakaraṇādibhirapyudāharaṇapratijñāsaṃśayahetūnāmanyatamamupalabhyate | tasmādagamake sūtre sati avaśyaṃ doṣapratisamādhānārthaṃ vṛttikārādimiryatitavyam | satyeva saṃbhave 'dhyāhārādivarjanamuktam<note><p>śāstrādau bhāṣyakāreṇeti śeṣaḥ |</p></note> | sarvathā śiṣyaprajñāsaṃskāre sūtrakārādīnāṃ pravartamānānāṃ yenaiva tadanuguṇaṃ yatkṛtaṃ tadeva grahītavyaṃ nāsadgrahaḥ kartavyaḥ<note><p>kartavya iti—yuktigamye 'rthe puruṣaviśeṣasyānādaraṇīyatvādyuktiyuktaṃ, yadvṛttikārādibhiruktaṃ tatsūtrakārānupāttatvānna grāhyamityasadāgraho na kartavyaïtyāśayaḥ |</p></note> | idaṃ sūtrakāreṇa nopāttamidaṃ vṛttikāreṇaitatpradarśanārthametadvarṇayanti<note><p>varṇayantīti—sūtrakārānuktasyāpyarthasya vṛttikārādyuktasya grāhyatvaprardaśanārthametadbhāṣyamiti yaduktaṃ tedatatpūrve 'pi vyākhyātāro varṇayantītyarthaḥ |</p></note> | tadiha bhagavā<pb n="603" break="no"/>nupavarṣaḥ kilāgnihotre dhenudohādhikāre śrutamidaṃ vākyamudāhṛtavān ‘vatsamālabheta’ iti | tatra ca pūrvavadeva tredhā saṃśayamupanyastatvān | kiṃ prākṛta evā ' 'lambhe vatso vidhīyate tathā ' 'lambhamātramathavā yajatimadetatkarmeti | tatra <note><p>liṅaḥ prākṛtāgnīṣomīyapaśvālambhaviśeṣaṇatvābhyupagame vidhāyakābhāvāpatteriti śeṣaḥ |</p></note>viśeṣaṇābhāvātprākṛtapratyayo nāstīti pūrvādhikaraṇasiddhameveti nopanyastam | tenaivānukrameṇa yajimadabhidhānabuddhau prasaktāyāmapavādo 'yaṃ kriyate | tatra bhoktṛsaṃyogapratyudāharaṇatvādgataprāyo 'pi pūrvapakṣaḥ śrotṛbuddhivaicitryātkriyate | yo nāma tārkikavāsanayā sāmānyato dṛṣṭena vedārthamunninīṣettasya tannivṛttirapradarśitāśaṅkā na śakyā kartumiti pradarśyate | tatra keṣāṃcitpūrvādhikaraṇa evā ' 'labhatiryajatiparyāyatvena prasiddho 'nyeṣāṃ yajyanumāpakatvena, tadubhayamatrāpi tathaiva manyante | tatrāpūrvayāgavidhānaṃ prāpte vā vatsavidhānamiti pūrvapakṣe dvaitam | siddhāntastu dravyadevatāsaṃbandhānyathānupapattyā pūrvamasmābhiryajiḥ kalpito nādṛṣṭapūrvaśaktyālabhatyabhidhānena, <pb n="604"/>vyabhicāryanumānābhāsena vā | na cehāsāvastīti yāvaduktatā | tathā ca dohanādisaṃskārakarmaprāyadarśanamupapadyate | dṛṣṭārthatvaṃ ca goprasnavanahetutvāt || 16 ||</p>
	    </div><!-- sūtra !-->
	    <div type="sūtra" n="17">
	      <p>‘vatsanikāntā hi’ iti prasnāvanārthaṃ ca vatsopacārasparśanavidhau hetuvannigado 'rthavāda upapadyate | māraṇārthatve tvālabhyamāne vatsapriyatvaṃ paśūnāmucyamānamasaṃbaddhameva syāt | yasmādasau mātuḥ priyo vatsastasmātsaṃjñāpanārthamālabdhavya ityasaṃbaddhameva syāt | itaratra punarvatsapriyā mātā putre cāṭukaraṇāttena vā kṛtacāṭunā saṃyujyamānā snehātprasnaviṣyatītyupapadyate | tasmādapi prayojanavatsaṃskārabhūtālambhamātravidhānametaditi siddham || 17 ||</p>
	    </div><!-- sūtra !-->
	    <trailer>iti devatāsaṃyogābhāve yāgāvidhāyakatvādhikaraṇam || 6 ||</trailer>
	  </div><!-- adhikaraṇa !-->
	  <div type="adhikaraṇa" n="7">
	    <head type="toc">carorupadhānārthatādhikaraṇam</head>
	    <div type="sūtra" n="18">
	      <p>pūrvamālambhasya pratyudāharaṇamidaṃ tu carudvāreṇa nirvāpasya | devatāśaṅkā cātrābhyantare 'dhiketyārambhaḥ | tatrautpattikameva carupuroḍāśādīnāṃ yāgāṅgatvam | sarvathā caitasyā ' 'tmīyatvaparityāgaḥ<note><p>parityāga iti-utpannasya carorvidhyānarthakyaparihārāya svatvatyāgaḥ kartavya ityarthaḥ |</p></note> kartavyaḥ | ‘carumupadadhāti’ iti ca dvitīyānirdeśādupadhānaṃ pratipattiḥ | na cānyatrānupayuktasya pratipattiryuktetyākāṅkṣite yogyatvādyāgopayo<pb n="605" break="no"/>gitvameva vijñāyate | vākyaśeṣe ca bṛhaspatiḥ śrūyamāṇo yadi vidhyuddeśena na saṃbadhyate, ānarthakyameva syāt | tasmādāgneyaprakṛtikaṃ bārhaspatyacaruyāgaṃ nirvartya śeṣakāryāntarāṇyakṛtvopadhātavyaścarurityevaṃ prāptam | evaṃ prāpte brūmaḥ |</p>
	      <lg>
		<l>carvādīnāṃ svabhāvena naidamarthyamavasthitam |</l>
		<l>yathāpramāṇamevaiṣāṃ viniyogo 'vagamyate ||</l>
	      </lg>
	      <p>‘naivāraścarurbhavati’ iti hyutpannamātrasyaiva prayojanāpekṣāyāṃ satyāṃ yāgāṅgabhūtāgnidhāraṇārthasthalanirvṛttiśeṣatvena pratyakṣavidhānaṃ dṛśyate ‘ yadenaṃ carumupadadhāti ’ iti | tathā nirākāṅkṣasya ca caroḥ śrutenāpi kāryāntareṇa saṃbandho na syātkimutāśrutenaiva yāgena | na ceyaṃ pratipattiriti prathamaṃ prayojanavattvānavagamāt | <note><p>sthaṇḍilaniṣpatyarthasyopadhānakarmaṇo 'rthakarmatve 'pi sthaṇḍilanirvartakatvādupadhānaṃ prati caroḥ prādhānyāddvitīyopapattirityāha—arthakarmaṇyapīti | vastutastu-carusaṃskārakamevopadhānam | na ceyaṃ pratipattiḥ | prāyaṇīyaniṣkāse upayuktasaṃskārāpekṣayopayokṣyamāṇasaṃskārabalīyastvasya sthāpitatvāt | ataḥ saṃskāravidhyanyathānupapattyā ‘adhvaryuṃ vṛṇīte itivaccaroḥ sāmarthyādyāgāṅgabhūtāgnidhāraṇārthasthaṇḍilaniṣpattyarthatayā viniyogakalpanāddvitīyā sūpapannaiveti |</p></note>arthakarmaṇyapi copadhānaṃ prati prādhānyamasti, tenāsaṃskṛtasthalaṃ na nirvartayatīti dvitīyānirdeśāvirodhaḥ |</p>
	      <lg>
		<l>tredhā ca devatāyogaścarorasyā ' 'numānikaḥ |</l>
		<l>nīvārasthārthavādasthataddhitādivivarjanāt ||</l>
	      </lg>
	      <p>nīvārasaṃbaddhaḥ san bṛhaspatiścarāvanumātavyaḥ | tathā vākyaśeṣastho vidhyuddeśamanākāṅkṣitadevatāsaṃbandhaṃ netavyaḥ | taddhitacaturthīmantravarṇādibhiśca vinā kathamapi devatātvaṃ kalpanīyam | yāgādyanumānakleśaśca sthita eva | tasmādupadhānārthatvameva yuktamiti | <pb n="606"/>yeṣāṃ<note><p>yeṣāṃ ceti—anena ca bhāṣye bārhaspatyā nīvārā ityevaṃvidhavākyaśe ṣagrahaṇaṃ, bārhaspatyo bhavatīti taittirīyavākyasyāpi śākhāntarīyavākyasamānārthakatayā praśaṃsārthatvameve tyevaṃvidhatātparyeṇetyuktaṃ bhavati |</p></note> ca ‘bārhaspatyo bhavati’ iti carusamānādhikaraṇena taddhitena vākyaśeṣe devatāśrayaṇaṃ teṣāmapi prathamamupadhānārthatve vidhyuddeśātsiddhe 'nākāṅkṣitatvāddevatā vidhātumaśakyeti vartamānāpadeśānurodhena yādṛśaṃ vayamasya bārhaspatyatvaṃ vartamānaṃ paśyāmastādṛśamevaitatpraśaṃsārthaṃ kīrtitamityavagamādya eva śākhāntarīyasya vacanasya ‘bṛhaspatervā etadannam’ ityetasyārthaḥ sa eva <note type="reference"><ref cRef="TaiSaṃ:5.6.2">tai. sa. ( 5-6-2 ) |</ref></note>‘bārhaspatyo bhavati’ ityasyāpi taittirīyavacanasya niścīyate, tasmādeṣo 'pi na yajimadvacana iti yāvaduktatvasiddhiḥ || 18 ||</p>
	    </div><!-- sūtra !-->
	    <trailer>iti carorupadhānārthatādhikaraṇam || 7 ||</trailer>
	  </div><!-- adhikaraṇa !-->
	  <div type="adhikaraṇa" n="8">
	    <head type="toc">pātnīvatādhikaraṇam</head>
	    <div type="sūtra" n="19">
	      <p>etenaivādhikāreṇotsṛjatirapi yajimadabhidhāno na veti vicāryate | ‘tvāṣṭraṃ pātnīvatamālabhate’ ityevaṃ yāgaṃ vidhāya punarāmnāyate ‘paṃryagnikṛtaṃ pātnīvatamutsṛjanti’ iti | tatra guṇavidhiruta karmāntaramiti vacanavyaktidvayapratibhānena saṃdehe sati vāyavyaścetālambhavadeva vidhiśakterdravyadevatāsaṃbandhaviṣayatvena karmāntaratvam | kiṃ ca |</p>
	      <lg>
		<l>na ca tvaṣṭurabhāvena pratyabhijñāyate 'tra saḥ |</l>
		<l>paryagnikṛtayogācca vākyabhedaḥ prasajyate ||</l>
	      </lg>
	      <p>yadi hyatrāpi pūrvavadevobhe viśeṣaṇe śrūyeyātāṃ tatastadeva karmeti vijñāyeta | na tvatra mahe<pb n="607" break="no"/>ndrasyevendrapragāthe kaścidapi pratyabhijñānaleśo 'stīti devatāntarasaṃyogādapi vājinayāgavadbhidyate | pātnīvatoddeśena cotsṛjyamānārthe vidhīyamāne paryagnikaraṇāvasthāviśeṣaṇādvākyaṃ bhidyeta | vyavahitakalpanayā cotsṛjatiḥ saṃbadhyeta | prāpta eva ca tasyotpattivākyenotsarga iti vyarthā punaḥśrutirbhavet | na ca paryagnikaraṇavidhānenātrārthaḥ | tasyāti deśenaiva prāptatvāt | na ca kevalapātnīvatatāvidhirvaikalpikaḥ śakya āśrayitum | utpattivākyaśiṣṭatvavirodhāt | na ca prākṛtakḷptopakārakevalaparyagnikaraṇapunaḥśrutyā gṛhamedhīyavadapūrvatā śakyā darśayitum | siddhavadupasarjanībhūtaparyagnikaraṇanirdeśāt | na ca paryagnikaraṇaśabdastadantāyā aṅgarītervācakaḥ | yena tanmātragrahaṇāśrayaṇāduttarakarmāvacchedo vijñāyate | na cāsau kālasya vaktā, yena paryagnikaraṇakāla evotsṛjatīti kalpyeta | na ca lakṣaṇāśrayaṇaheturasti | śrutyā 'pi vākyasamavāyopapatteḥ | sarvāṅgeṣu codakaprāpteṣu vacanāntareṇāniṣiddheṣu paryagnikaraṇavelāyāṃ samasteṣvanuṣṭhīyamāneṣu satsu naiva jñāyate kiṃ kriyatāmiti | sarvakaraṇe kālalopāttatkālakaraṇe cāṅgāntaralopāt | etenāvasthāvidhiḥ pratyuktaḥ | codakenaiva tāvat, paryagnikaraṇāvastha utsṛjyata iti prāpitam | athottarāvasthāparisaṃkhyocyate | tatra tridoṣatvamuktameva | tasmānna pūrvakarmaṇi kiṃcidvidheyamasya vākyasyeti karmāntarameva dravyadevatāsaṃyuktaṃ, devatāguṇasāmānyena ca pūrvaprakṛtikamagnīṣomīyaprakṛtikameva vā vidhīyata iti prāpte 'bhidhīyate |</p>
	      <lg>
		<l>prakṛtapratyabhijñānānna yāgo 'nyo 'vagamyate |</l>
		<l>paryagnikaraṇāttasminnaṅgarītirvidhīyate ||</l>
	      </lg>
	      <p>pātnīvataśabdastāvanmanotāyāmivāgniśabdaḥ<note><p>agniśabda iti—dvidevatyāgnīṣomīya paśuyāgaprakaraṇe śrūyamāṇāyāṃ ‘tvaṃ hyagne grathamo manotā’ ityasyāmṛci yathā 'gniśabdenāgnīṣomāvucyete tadvadityarthaḥ |</p></note> satyapyubhayaviśiṣṭatve śaknoti prakṛtaṃ yāgaṃ vaktuṃ ‘paryagnikṛtamutsṛjati’ iti prakaraṇāttasyaiva guṇavidhirvijñāyate | nanu ca sarve guṇavidhiprakārā nirākṛtāḥ | satyaṃ śeṣā nirākṛtāḥ | paryagnikaraṇāntāṅgarīti<pb n="608" break="no"/>pakṣastu na nirākriyate | yadyapyeṣa śabda <note><p>iḍāntādivaditi—‘iḍāntā ' 'tithyā saṃtiṣṭhate’ ityatra śrūyamāṇa iti śeṣaḥ |</p></note>iḍāntādivattadantatvaṃ na bravīti tathā 'pi gamayituṃ śaknoti | na hi nirvṛttaparyagnikaraṇatā pūrvāṅgeṣvakṛteṣu saṃbhavati | tasmāttadupādānādevānuktā 'pi tadantatā 'vagamyate | kathaṃbhāvāpekṣī ca tvāṣṭraprayogavacanaḥ prakṛtau dṛṣṭasāmarthyaparyagnikaraṇāntāṅgakalāpasyātikramakāraṇābhāvānna prakṛtisthāni sarvāṇyaṅgānyapekṣate | tataścaitāvantyevāsyāṅgānītyavadhāraṇātsvarūpaprāptimātrasya ca codakenāpi siddheruttarāṅgāvacchedārthamevedaṃ vākyamiti phalena vyapadiśyate | tenocyate pūrvatvādavaccheda iti | evaṃ ca sati yāgāntarāpūrvāntarānumānādikleśo na bhavatīti | na ca parapadasaṃbandhavidhānaviprakarṣaḥ | paryagnikaraṇāntaviśiṣṭe tūtsarge vidhīyamāne yadyapyutsargasvarūpaṃ prāptameva tathā 'pi taduddeśenāṅgakalāpavidhānādanatyantaviprakarṣātsa eva vidheyatvenoktaḥ | tvatpakṣe tu ‘dadhnendriyakāmasya’ ityādiṣviva dhātoratyantapārārthyaṃ syāt | tasmādapyakarmāntaratvam | prakaraṇādeva ca paryagnikaraṇāntāṅgagrahaṇasiddheḥ pātnīvatagrahaṇaṃ nityānuvādatvādatantramiti <note><p>viśiṣṭānuvādeti—paryagnikaraṇāvasthāviśiṣṭapātnīvatānuvādalakṣaṇasya pātnīvatatvarūpeṇa caikadeśena, tvāṣṭrapātnīvatavyapadeśopālambhasya parihāra iti samāsārthaḥ |</p></note>viśiṣṭānuvādaikadeśavyapadeśopālambhaparihāraḥ | tasmādguṇavidhiriti siddham || 19 ||</p>
	    </div><!-- sūtra !-->
	    <trailer>iti pātnīvatādhikaraṇam || 8 ||</trailer>
	  </div><!-- adhikaraṇa !-->
	  <div type="adhikaraṇa" n="9">
	    <head type="toc">aṃśvadābhyagrahayorjyotiṣṭomāṅgatādhikaraṇam</head>
	    <div type="sūtra" n="20">
	      <p><pb n="609"/>anārabhyādhītayoraṃśvadābhyagrahayorālambhādivat tredhā saṃdehaḥ | tadvadeva ca pakṣadvayaṃ nirākṛtya yajimatī codaneti pratijñāyate | kiṃ ca |</p>
	      <lg>
		<l>prakṛtādapi bhettṛtvaṃ nāmadheye vyavasthitam |</l>
		<l>kimutāprakṛtebhyo 'tra yatra naivāstyabhedadhīḥ |</l>
	      </lg>
	      <p>na hyetannāmadheyaṃ prakṛtau kasyacitprasiddhaṃ yasya punaḥśrutisāmarthyāddvirabhyāsaḥ kriyate | tasmādga़ṛhṇāticodanāsāmānyena jyotiṣṭomaprakṛtirekāho 'yaṃ codyata iti manyāmahe | na ca vatsālambhatulyatvam | ekatra yajateḥ pratyakṣatvādanyatra cāvyabhicāriṇyā saṃjñayā 'nyatve kalpite gṛhṇātinā samastajyotiṣṭomadharmaprāpterdravyadevatāsaṃbandhasiddhiḥ | ato yāgāntaratvamiti prāpte 'bhidhīyate |</p>
	      <lg>
		<l>grahaṇaṃ nāmadheyaṃ ca kevalaṃ yatra gamyate |</l>
		<l>vatsālambhādapi nyūnaṃ tadadravyatayeṣyate ||</l>
	      </lg>
	      <p>devatā tāvaddūrabhraṣṭaiva | yad gṛhyamāṇaṃ dravyaṃ tadapi na kenacidupāttam | na hi jātyā guṇena ca vinā dravyamupalakṣayituṃ śakyam | na ca yāge 'navadhārite jyotiṣṭomavadbhāvo 'sti | yena somagrahaṇametaditi vijñāyate | na ca gṛhṇātirjyotiṣṭomaṃ na vyabhicarati | upādānamātravacanatvāt | na caite yāganāmanī, yena taṃ bhindyātāṃ, grahaṇasāmānādhikaraṇyāddhi tannāmatvamanayoḥ | iṣyata evāsmābhiratragrahaṇabhedaḥ | na ca tāvatā yāgāntaratvaṃ bhavati | dravyadevatāsaṃyoge 'pi caivaṃjātīyakānāṃ yajimattvaṃ nirākṛ<pb n="610" break="no"/>tam, <note type="reference"><ref cRef="MīSū:2.36..18">( a. 2 pā. 3 a. 6 sū. 18 ) |</ref></note>‘acodakāśca saṃskārāḥ’ iti | atra punastadapi na vidyate | yo 'pyadābhyavākye yajatiḥ so 'pi revatīvāravantīyapūrvapakṣanyāyena <note><p>gṛhītvāśabdārthe saṃkrātā vidhiśaktiryasya pratyayasyeti samāsārthaḥ |</p></note>saṃkrāntavidhiśaktinā pratyayena vidhīyate | tasmādyāgamanūdya grahaṇavidhānamevaitat | aṃśoḥ kathaṃ yāgasaṃbandha iti cet | gṛhṇātisāmānyopasthitena jyotiṣṭomeneti kecit | astyeva tvanayostaittirīyāṇāṃ jyotiṣṭomaprakaraṇe punaḥ śravaṇaṃ tadanyatra prayojanatvātkarmaviniyogaṃ kariṣyati | yathā sāptadaśyasyānārabhyavādena sāmidhenīsaṃbandhitayotpatteḥ | prākaraṇikaiśca vacanairviniyogādarthavattvamevamihāpi draṣṭavyam | tena <note type="reference"><ref cRef="MīSū:2.3.5.12">( a. 2 pā. 3 a. 5 sū. 12 ) |</ref></note>‘saṃskāraścāprakaraṇe 'karmaśabdatvāt’ ityayameva pakṣaḥ || 20 ||</p>
	    </div><!-- sūtra !-->
	    <trailer>iti aṃśvadābhyagrahayorjyotiṣṭomāṅgatādhikaraṇam || 9 ||</trailer>
	  </div><!-- adhikaraṇa !-->
	  <div type="adhikaraṇa" n="10">
	    <head type="toc">cayanasyāgnisaṃskāratvādhikaraṇam</head>
	    <div type="sūtra" n="21">
	      <p>‘agniṃ cinute’ ityatrāpi tredhaiva saṃdehaḥ | kimapūrvayāgavidhiruta cayanamātravidhānamuta prakṛtivikṛtiṣu guṇavidhānamiti | tatrāṃśvadābhyavatprakaraṇe punarasaṃkīrtanātsaṃskāramātrasya ca kevalasya prayojanāsaṃbhavātsaṃjñayaiva kratvantaraṃ kalpyate | tathā ca phalaśravaṇam ‘ṛdhnotyeva’ iti | na ca guṇātphalamiti śakyaṃ vaktuṃ, prakṛtāśrayānupapatteḥ | tathā caikāntikasomayāgacihnānyupasadādīnyubhayatra saṃbaddhāni śrūyante | tathemāni vacanāni ‘athāto 'gnimagniṣṭomenaivānuyajati’ iti | tatra ‘agniṃ yajati’ iti ‘samidho <pb n="611"/>yajati’ itivat <note type="reference"><ref cRef="MīSū:1.4.3.4">( a. 1 pā. 4 a. 3 sū. 4 ) |</ref></note>‘tatprakhyaṃ cānyaśāstram’ ityevaṃ siddhanāmadheyaviśiṣṭayāgavidhānaṃ vijñāyate | tasyaiva cāgniṣṭomādisaṃsthatvaṃ viśeṣaṇam | dvirātrādayaśca kālaviśeṣā vikalpyante | athavā saṃsthāvidhipare vākye yajatyanuvāda evamavakalpate yadyutpattivākye cinotiryajatimadvavacanastasmāduttarakāladṛṣṭena yajatisāmānādhikaraṇyenā ' 'dāvevāgniśabdaḥ kratunāmadheyamiti niścīyate | anuśabdaśca ya etenāniṣṭvetyanena prāptaṃ jyotiṣṭomātpaścādbhāvamanuvadati | yadvā 'gnimagniṣṭomādisaṃsthairyāgairanuyajatītyukte yadyagniryāga evamasāvanuyaṣṭuṃ śakyate | sarvatra hi tulyarūpāṇāṃ tulyadharmaṇāṃ vibhāge paurvāparyaṃ bhavati | tadyathā devadattamanugacchatīti | yadi devadatto 'pi gacchatyevamanugamanamavakalpate | tathā 'nuyajanamapi | tasmācchrutānumitetikartavyatāvatkratuvidhānametaditi | paścime tu vyākhyāne 'gniṣṭomādibhyaḥ paścātkriyamāṇo 'yaṃ tadaṅgameva bhavatīti phalaśrutirarthavādaḥ syāt | pūrvatra tu svatantratvāt <note type="reference"><ref cRef="MīSū:4.3.6.18">( a. 4 pā. 3 a. 6 sū. 18 ) |</ref></note>‘phalamātreyo nirdeśāt’ iti phalavidhitvātpuruṣārthamiti viśeṣaḥ || 21 ||</p>
	    </div><!-- sūtra !-->
	    <div type="sūtra" n="22">
	      <lg>
		<l>atyantarụ̄dhiśabdatvādvākyabhedādibhirvinā |</l>
		<l>jvalanaṃ na parityajya kraturagniḥ pratīyate ||</l>
	      </lg>
	      <p>na hyagniśabda udbhidādivadyaugikaḥ | nāpi vākyabhedatatprakhyatadvyapadeśairyukto, yena karmanāmadheyatvaṃ vijñāyate | yattu tatprakhyamastītyuktaṃ, bhavettadyadi, kratvaṅgatvenāgnirvidhīyate, sa tu prāptakratvaṅgabhāva eva cayanasaṃskāratayā śrūyate | na ca tādrūpyeṇa kutaścitprāpta iti tatprakhyānyaśāstrāntarābhāvaḥ | tasmāddravyamevāgniriti | <hi rend="bold">katamaddravyamiti</hi>—cayanasānādhikaraṇyavirodhābhiprāyeṇa praśnaḥ | siddhāntavādī tu ‘vrīhīnavahanti’ itivadvaiyadhikaraṇyenaiva saṃskāryasaṃskārasaṃbandhopapatteravirodhaṃ matvā ' 'ha—<hi rend="bold">yadetajjvalana</hi> iti | tasmāda<pb n="612" break="no"/>gniśabdasya prasiddhārthagrāhitvāccinoteśca yāgābhidhānāśakterdravyadevatābhāvāccāgniṃ cayanena saṃskarotītyetāvāneva codanārtho 'vadhāryate | tathā ca dvitīyā samarthitā bhavati | karma nāmadheyatve tvagnihotravatkleśaḥ syāt | anuyajatīti śabdaḥ kathamiti cet | ucyate |</p>
	      <lg>
		<l>ekāhāhīnasatrāṇi yajistāvadgrahīṣyati |</l>
		<l>anuśabdaścite teṣāmanuṣṭhānaṃ vadiṣyati ||</l>
	      </lg>
	      <p>yadi hyayamagniśabdaḥ samānādhikaraṇaḥ syāttato duḥkhaṃ nīyeta | yadi vaiṣā karmaṇi dvitīyā syāt | ayaṃ tu vyadhikaraṇaḥ, karmapravacanīyayukte dvitīyā | atrāyamartho 'gnicayanamanvagniṣṭomādimiryaṣṭavyamiti | agniśabdaśca sāmānyavacano 'pi sannatra prakaraṇavaśāccayanasaṃkṛte vahnau pravartate | cayanasaṃskārottarakālaṃ yaṣṭavyamityarthaḥ | tena kratvaṅgabhāvopanayanārthatvenaivaitāni vacanāni | codakenaiva prāptānāṃ vikṛtiṣu punaḥśrutiḥ kimartheti cet | daśame vakṣyate <note type="reference"><ref cRef="MīSū:10.8.11.27">( a. 10 pā. 8 a. 11 sū. 27 ) |</ref></note>‘grahaṇaṃ samānavidhānaṃ syāt’ iti | na cāvaśyaṃ tulyajātīyayoreva paurvāparyaṃ bhavati | atulyajātīyayorapi paurvāparyaṃ bhavati | tathā pākamanubhuṅkta ityavirodhopapatteḥ | yattu devadatto yajñadattamanugacchatītyetattulyakarmatvaṃ gamyata iti | yuktaṃ tatra kartṛmātropādāne sati kriyāntarānupādānāt | iha punaragnisaṃskāropāttaṃ cayanakarmaiva vidyata ityasamānam || 22 ||</p>
	    </div><!-- sūtra !-->
	    <div type="sūtra" n="23">
	      <p>‘agneḥ stotram’ ityādiṣvagatyā ' 'śrayaṇaṃ jvalanena saṃbaddhaṃ sthalaṃ lakṣyate nāpi tadvānkratuḥ | na caikatra lakṣaṇāśrayaṇamiti sarvatraiva sā ' 'śrayitavyeti | tasmātsatyāṃ gatau dravyavacanatvameva yuktam | yastvatraivādhikaraṇe bhāṣyakārāntareṇāgneḥ phalavadaphalatvaprākṛtavaikṛtatvanityānityatvottaravedivikārāvikāratvavicāraḥ kṛtaḥ sa udāharaṇā<pb n="613" break="no"/>ntareṣvadhikaraṇāntarasiddha ihāsaṃbaddho 'pi smaraṇamātradarpeṇopanyasta ityupekṣitavyaḥ | tasmānnaivaṃjātīyako guṇo bhedaka iti siddham || 23 ||</p>
	    </div><!-- sūtra !-->
	    <trailer>iti cayanasyāgnisaṃskāratvādhikaraṇam || 10 ||</trailer>
	  </div><!-- adhikaraṇa !-->
	  <div type="adhikaraṇa" n="11">
	    <head type="toc">prakaraṇāntarādhikaraṇam</head>
	    <div type="sūtra" n="24">
	      <p>gataṃ guṇalakṣaṇabhedaprasaktānuprasaktaṃ kīdṛśo guṇaḥ pūrvatrāsaṃbhavan bhinatti kīdṛśo vā tatraiva saṃbhavatīti | idānīṃ paryavasiteṣu pañcasu bhedakāraṇeṣu prakaraṇāntaralakṣaṇo bhedaḥ prastūyate | tatra tāvat |</p>
	      <lg>
		<l>agnihotrādiśabdena pūrvaṃ karmāvabodhitam |</l>
		<l>na viprakarṣamātreṇa bhedarūpaṃ prapadyate ||</l>
	      </lg>
	      <p>yathaiva valabhyāṃ pāṭaliputre vā 'gnihotrādiśabda uccāryamāṇo nārthāntaraṃ pratipādayati, evaṃ prakaraṇāntare 'pi | na hi prakaraṇāntaraṃ tasyārthābhidhānaśaktimabhivyanakti | tadviśeṣitāśca yajatijuhotyādayo 'pi nārthāntare vartante | nārthāntareṇa vinā kiṃcidanarthakaṃ bhavati | na ca prāptavidhānaṃ teṣu na saṃbhavati | yāvajjīvādividhibhiḥ saha tulyabalatvena vikalpopapatteḥ | yo vai teṣāṃ kāmyaprayogastasyānavagatakālaviśeṣatvānmāsaparimāṇavidhānamityadoṣaḥ | prakaraṇasya ca vākyaṃ bādhakamiṣṭameva | atha vā dīkṣitatvānimittena pratiṣiddhānāmapi māsaparimitaḥ pratiprasavaḥ | sa tu prayogamadhya eva kriyate | atha vā tānyevāgnihotrādīni atra paryupasthāpya somayāgasahitāni satraprayogavacanena phale vidhīyante | na hi kevalabhojī devadatto 'nyaiḥ saha paṅktyāṃ bhuñjāno 'nyatvaṃ pratipadyate | na ca phalāntarasaṃbandhaḥ karmāntaratvena vinā na ghaṭata ityuktamaveṣṭyadhikaraṇe<note type="reference"><ref cRef="MīSū:2.3.adhi.2">( a.2 pā. 3 a.2 ) |</ref></note> | na <pb n="614"/>cāvaśyamaṅgaireva kratvantaraṃ gantavyam | pradhānamapi hi aparipūrṇe karaṇāṃśe svaśabdena<note><p>svaśabdeneti—upadeśenetyarthaḥ | evaṃ ca ‘karmaṇastvapravṛttitvāt’ ityāṣṭamikanyāyena karaṇāṃśasyānatideśe 'pi upadeśataḥ prāptirna viruddhetyāśayaḥ sūcitaḥ |</p></note> vidhīyamānaṃ na virudhyate | tasmādevamapi tānyevāgnihotrādīnīti prāpta ucyate |</p>
	      <lg>
		<l>upasadbhayaḥ paraṃ hyetadagnihotraṃ bidhīyate |</l>
		<l>na ca naiyamikasyaitāḥ santītyetena bhinnatā ||</l>
	      </lg>
	      <p>yadi hi māsaḥ śuddho vidhīyeta tataḥ pūrvakarmānuvāde buddhirbhavedapi na tvetadasti | upasaduttarakālatvena śravaṇādvidyamānābhirupasadbhiḥ śakyaḥ kālo lakṣayitum | na ca naiyamike tāḥ svārthāḥ parārthā vā vidyante | yadi tu tāstaduttarakālatvaṃ māsaśca vidhīyeran, evaṃ sati anekārthavidhānādvākyabhedaḥ syāt | etasmādeva hetordīkṣitadānahomapākapratiṣedhena pratiṣiddhasya pratiprasavarūpeṇa vā satraikadeśatvena vā 'yaṃ vidhiḥ pratyuktaḥ | tatrāpi hyupasaduttarakālatvaṃ māsaścetyanekārthatvameva | karmāntaravidhāne tvenakārthatvamadoṣaḥ | tasmātkarmāntaramiti bhāṣyakāraḥ | idaṃ tviha vaktavyam | yadi vākyabhedaprasaṅgātkarmāntaratvamevaṃ tarhi sa eva bhedahetuḥ prāpnoti na prakaraṇāntaram | athavā guṇādevānekātmakatvena pūrvatrāsaṃbhavādbheda iti prakaraṇāntarānavakāśaḥ | tathā hi |</p>
	      <lg>
		<l>yadyapi prakṛte tasminnagnihotre bhavedidam |</l>
		<l>tathā 'pyasaṃbhavāttasmin brūyātkarmāntare guṇaḥ ||</l>
	      </lg>
	      <p>kiṃ ca |</p>
	      <lg>
		<l>agnihotrasya caitena bhedaḥ kleśena saṃbhavet |</l>
		<l>uttareṣāṃ tu naiva syādupasatsaṃgatervinā ||</l>
	      </lg>
	      <p>‘māsaṃ darśapūrṇamāsābhyāṃ yajate’ ityādiṣu hi kevalamāsasaṃbandhavidhānānna vākyabhedaḥ prāpnotīti akarmāntaratvaprasaṅgaḥ | tatraitatsyāt | ihāpyupasadbhiścaritvetyanuṣaṅgādagnihotratulyatvamiti | tadayuktam | kutaḥ |</p>
	      <lg>
		<l>vinā yatrānuṣaṅgeṇa bhavecchrutiranarthikā |</l>
		<l>tatraiva hyakṛtārthānāmanuṣaṅago na ceha saḥ |</l>
	      </lg>
	      <p><pb n="615"/>tatrānuṣaṅgo yukto yatra tena vinā na kiṃciduktaṃ bhavati | yathā 'traiva ‘māsaṃ vaiśvadevena’ ityādiṣu yāvadyajata iti nānuṣajjyate tāvanna kiṃciduktamityavaśyamanuṣaktavyam | iha punardarśapūrṇamāsādivākyāni tāvatsvapadaireva nirākāṅkṣībhūtāni | ‘upasadbhiścaritvā’ ityayamapi pūrvatraiva caritārthatvānna kiṃcidapekṣate | tatra na kaścidapi heturasti yenānuṣajjyeta | yastu vākyabhedaprasaktyarthamevānuṣaṅgāmicchetkuryādapi saḥ | tatra tu punaḥ punaścaritvetyasya vidhānādyāvadanuṣaṅgamupasadāmanuṣṭhānaṃ prāpnoti | aniṣṭaṃ caitat, vedābhyanujñānābhāvāt | athāgnihotrasyaiva purastātkṛtābhiḥ sarvānuṣaṅgārthasaṃpādanamityucyeta | tathā sati śabdoccāraṇamapyevamevāvasthitamagnihotrādīnāṃ pāṭhakramānurodhenopakariṣyatīti nārtho 'nuṣaṅgeṇa | tasmānnaitadvyākhyānamupapadyata iti evaṃ varṇanīyam |</p>
	      <lg>
		<l>upādeyo guṇo yatra bhavetprakaraṇāntare |</l>
		<l>tatrākarmāntaraṃ yuktamuddeśye tvanvakarmatā ||</l>
	      </lg>
	      <p>iha tāvannaiva prakaraṇāntarasadbhāvādbhedo 'vagamyate | kiṃ tarhi | pūrvaprakaraṇavicchedāt | aviparivartamāne hi pūrvakarmaṇi kenāpi prakāreṇottarasya bhedaḥ pratīyate | na tu prakaraṇāntaraṃ sadapi kiṃcidupakaroti | tathā ca <note type="reference"><ref cRef="MīSū:2.3.25">( a. 2 pā. 3 sū. 25 ) |</ref></note>‘phalaṃ cākarmasaṃnidhau’ ityatra vakṣyāmaḥ | sarvatra ca vicchinnaprakaraṇasya karmaṇaḥ saṃbandhi dviprakāraṃ śrūyate | upādeyamanupādeyaṃ ca | tatra yadupādeyaṃ yathā ' 'havanīyapratipadādi<note><p>pratipaditi—stotrīyādyā ṛg ityarthaḥ |</p></note> tatpradeśāntarasthoddeśenāpi śakyaṃ vidhātum | yattvanupādeyaṃ deśakālanimittaphalasaṃskāryātmakaṃ tasya pradeśāntarāvasthitasya karma prati vidhyaśaktereṣā vacanavyaktirbhavati tatraiva karma kartavyāmiti | paroddeśena ca karma vidhīyamānaṃ yadyanyena tadrūpameva vākyenopasthāpyate tatastadevetyakarmāntarabuddhirbhavati | atha tvīṣadapi tirodhānānnopatiṣṭheta tataḥ paraṃ vidhīyamānatvenaiva vihitādanyatvabuddhiḥ sthitā na śakyā 'panetumiti karmāntaratvaṃ bhavati | evaṃ hi sa vidhāyakastatropadiśati avidheyaṃ padārthaṃ prati mayaitatkarma vidhīyate | tacca svarūpeṇānutpannaṃ na śakyaṃ tatra vidhātumiti balādutpādyate | tadyadi kaścidevaṃvidhaṃ śaknotyutpādayituṃ tata utpādayatu, yāvadahamapyatra vidhiṃ karomi | atha notpādayati tato mayaivotpādite mā kaścityaścādāgatya mamāparādhaṃ maṃsteti | tenaivamācchoṣite yadi kaścittathāvidhamupanayati tato 'sāvapi tadeva deśādau vidhatte | atha nopanayati tataḥ sa evotpādayatyapīti nirūpyate | tadiha māsastāvaddūrasthahomānuvādena na śakyate vidhātum | na hi kaściddhomādyanurodhenādyaiva māsaṃ saṃpādayituṃ samarthastenātyantaṃ svatantramanupādeyaṃ māsameva prati homādiṣu vidhīyamāneṣu dūrasthairutpattividhibhirutpādanaśaktāvalupyamānāyāmidānīmevotpattiḥ kriyate | na cotpannasya <pb n="616"/>punaruktiḥ saṃbhavatītyapūrvavidhānaṃ vijñāyate | nanu cāgnihotrādipadenotpattisahacāriṇā tatkarmotpattāvapanīyamānāyāṃ māsasaṃbandhamātravyāpṛto 'yaṃ vidhirutpādakatvādvihanyeta |</p>
	      <lg>
		<l>saṃnidhānopanītaṃ cetkarma notpadyate punaḥ |</l>
		<l>nāmadheyopanītaṃ tattatra notpadyatetarām ||</l>
	      </lg>
	      <p>yatra vākyāntaragatamapi saṃnidhānamātrādeva pratyabhijñāyamānaṃ na bhidyate tatra svavākyagatena nāmnopanīyamānaṃ na pratyabhijñāsyata iti kuta etat | ucyate |</p>
	      <lg>
		<l>yathābhilaṣitaṃ yatra durbalenāpi hetunā |</l>
		<l>karmopasthāpyate tatra tadevetyavasīyate ||</l>
	      </lg>
	      <p>saṃnidhānena hi yādṛgeva deśādivākyeṣu karmāvagamyate tādṛgevopatiṣṭhata iti na bhidyate | <note><p>nāmadheyaṃ punariti—ayamāśayaḥ | nāmnaḥ pūrvakarmopasthāpakatvasya pūrvakarmavācitvanimittakatvādākhyātasya ca pūrvakarmaviṣayatvaṃ vinā tatparatantrasya nāmnaḥ pūrvakarmavācitvānavadhāraṇātpūrvakarmopasthāpakatvānupapatternotpattipratibandhakatvamiti |</p></note>nāmadheyaṃ punarāditastāvadākhyātaparatantrātvānnaiva bhedābhedayorvyāpriyate | tasmiṃścā ' 'khyātapravṛttipratīkṣiṇi avasthite ‘māsaṃ juhoti’ ‘māsaṃ yajate’ iti juhotiyajatipadamātrasaṃgatāvālocyamānāyāmanyasya juhotyādeḥ svavākyasvaprakaraṇeṣu aviparivartamānatvādapratyabhijñānam | kiṃ ca |</p>
	      <lg>
		<l>nāmnā dhātvarthamātraṃ ca saṃnidhāpyeta śaktitaḥ |</l>
		<l>bhāvanā tvanupasthānādbhidyamānā 'vadhāryate ||</l>
	      </lg>
	      <p>sāmānādhikaraṇyena hi sarvanāmadheyāni dhātvarthānāṃ nāmadheyatvenāvasthitāni na bhāvanāyāḥ | tena bhāvanānyatvānanyatvaparīkṣāvelāyāṃ satyapi dhātvarthaikatve bhāvanā tāvadananyapramāṇatvādākhyātapratyayāntareṇānupanīyamānā na kathaṃcitpratyabhijñāyata ityupapannaṃ prayojanānyatvam | athavā |</p>
	      <lg>
		<l>dhātvartho 'pi yathā ' 'khyāte 'sattvabhūtaḥ<note><p>asattvabhūta iti—subupāttaliṅgasaṃkhyānvayāyogyabhūta ityarthaḥ |</p></note> pratīyate |</l>
		<l>sattvābhidhāyinā nāmnā tādṛṅnaivopanīyate ||</l>
	      </lg>
	      <p>asattvabhūto hi dhātvartho 'tra juhotinā vidherupanīyate | na ca tādṛśasyaiva dravyabhūtaliṅgasaṃkhyāyogyārthābhidhāyibhiragnihotrādipadairabhidhīyamānatvamityapratyabhijñānātso 'pi bhidyate | yatra tu prakaraṇāntare 'pi tathābhūto<note><p>tathābhūta iti—asattvabhūta ityarthaḥ |</p></note> nopādāsyate bhāvanā vā tāvadanuraktātmanā<note><p>anuraktātmaneti—asattvabhūtadhātvarthānuraktātmanetyarthaḥ |</p></note> na <pb n="617"/>vivakṣyate tatra tadeva karmaikena vacanena paryupasthāpyāpareṇa phale vidhīyata ityavagamātkāmamakarmāntaraṃ bhavatu | tadyathā ‘atirātraścaturvaṃśaḥ’ ‘prāyaṇīyamahaḥ’ ‘catvāro 'bhiplavāḥ ṣaḍahāḥ’ ‘pṛṣṭhyaḥ ṣaḍahaḥ’ ityādiṣu | yathā ca varuṇapraghāseṣu ‘avabhṛthaṃ yanti’ iti | yadā tu prakaraṇāntaragataphalādisaṃbaddhaṃ vidhitvamutpattimapi saṃspṛśya yāvadbalīyasyotpattividhiviparivṛttyā viprakarṣādanivāryamāṇaṃ bhinattīti niścīyate tadaivamādiṣvapi bheda evetyavagamyate | paramārthena tu—</p>
	      <lg>
		<l>bhidyate bhāvanāmātraṃ dhātvartho nāyajiśruteḥ |</l>
		<l>nāmnā hi tadupādānamāsa<note><p>āsanopāyicodita iti—āsīran, upeyurityādicodanācodite satrādikarmaṇītyarthaḥ |</p></note>nopāyicodite ||</l>
	      </lg>
	      <p>nāmavilakṣaṇadhātuśravaṇe hi tadarthabhedo bhavati | satre tu yajyaśravaṇānnāmamātropanītaprakṛtayāgapratyabhijñānāttadbhāvanāmātrabhedaḥ | tasmātsādhūktaṃ prakaraṇāntare prayojanānyatvamiti | bhāṣyakāra <hi rend="bold">upasadbhiścaritveti</hi> tallakṣitakālamevānupādeyarūpaṃ bhedahetutvena darśayatīti draṣṭavyam | <hi rend="bold">athocyeta—upasado 'pi vidhīyanta</hi> ityādi cābhyāsādhikaraṇavadabhyupetyavādena samarthayitavyam || 24 ||</p>
	    </div><!-- sūtra !-->
	    <trailer>iti prakaraṇāntarādhikaraṇam || 11 ||</trailer>
	  </div><!-- adhikaraṇa !-->
	  <div type="adhikaraṇa" n="12">
	    <head type="toc">phalasaṃskāryayoḥ karmabhedakatvādhikaraṇam</head>
	    <div type="sūtra" n="25">
	      <p>evaṃ ṣaḍapi bhedahetavaḥ paryavasitāḥ | saṃprati prakaraṇāntarasyaiva prakārāntarapradarśanaṃ kriyate | yo nāma prakaraṇāntarakṛtameva kālasaṃbandhakṛtaṃ vā bhedaṃ manyate nāsaṃnidhānānupādeyavastusaṃbandhamātrakṛtaṃ taṃ prati vispaṣṭīkaraṇārthaṃ ‘phalaṃ cākarmasaṃnidhau’ ityārabhyate | tattvametatsaptamaṃ bhedādhikaraṇam | tatra deśanimittayoranupādeyatvaṃ sujñānamiti pūrvādhikaraṇe siddhatvādihānudāharaṇam | pūrvatraiva tvevamādi darśayitavyam tadyathā—‘satrāyā ' 'gūrya viśvajitā yajeta’ ‘sāmyutthāne viśvajit’ ityādini nimitte | <pb n="618"/>deśe 'pi ‘dakṣiṇena tīreṇa sarasvatyā āgneyenāṣṭākapālena’ ‘śamyāparāsamīyāt’ ityādīni | yadyapyatrātirātrādivadeva yajyaśravaṇaṃ tathā 'pi prāgyajyanumānāttaddhitāntapadayuktavākyāparisamāptervākyāntarasyānapekṣaṇātkarmāntaratvam | phalasaṃskāryayostu tulyahetutvādiha vicāraḥ | tatra phalamudāhṛtameva | saṃskāryamapyudāhartavyaṃ ‘traidhātavīyā dīkṣaṇīyā’ iti | yajamānasaṃskārārthatvenopādānāt | <hi rend="bold">anārabhya kiṃciditi</hi>—prakaraṇāntarāvarodhābhāvajñāpanārtham | tatra yāgoddeśenā ' 'havanīyādivatphalaṃ<note><p>āhavanīyādivaditi—‘yadāhavanīye juhoti’ ityatreti śeṣaḥ |</p></note> vidheyam | śakyaṃ hi tatpuruṣeṇa darśapūrṇamāsasthenāpi kāmayitumiti matvā ' 'ha—<hi rend="bold">prākṛteṣu phalavidhiriti</hi> | siddhāntavādī tu svargakāmādhikaraṇāsiddhaṃ <note type="reference"><ref cRef="MīSū:6.1.3">( a. 6 pā. 1 a. 1 sū. 3 ) |</ref></note>‘pratyarthaṃ tābhisaṃyogāt’ iti phaloddeśyatvaṃ matvā vadati <hi rend="bold">na śakyate phalaṃ vidhātumiti</hi> | vidhīyamānaṃ kriyāṅgatvādaphalameva prāpnoti | kriyā 'pi vā vidhīyamānā tādarthyaṃ pratipadyamānā niṣphalaiva syāt | na cobhayoruddiśyamānayorupādīyamānayorvā saṃbandho 'stītyekāntena phalamuddiśya karma vidhātavyam | tataśca pūrvavadeva siddho bhedaḥ | etena saṃskāryamapi vyācakṣīta | kiṃ ca |</p>
	      <lg>
		<l>na cānityasya kāmasya nityairagnyādikarmabhiḥ |</l>
		<l>kathaṃcidapi saṃbandhaḥ sādhyasādhanarūpataḥ ||</l>
	      </lg>
	      <p>tasmātkarmāntarāṇīti siddham || 25||</p>
	    </div><!-- sūtra !-->
	    <trailer>iti phalasaṃskāryayoḥ karmabhedakatvādhikaraṇam || 12 ||</trailer>
	  </div><!-- adhikaraṇa !-->
	  <div type="adhikaraṇa" n="13">
	    <head type="toc">saṃnidhau phalādeḥ karmabhedakatvābhāvādhikaraṇam</head>
	    <div type="sūtra" n="26">
	      <p><pb n="619"/>sarveṣāmevāsaṃnidhyaṃśapratyudāharaṇārthamidamārabhyate | phalagrahaṇaṃ pradarśanamātram | sarvāṇi tu deśādīnyapyuhartavyānīti | ‘same darśapūrṇamāsābhyāṃ yajeta’ ‘paurṇamāsyāṃ paurṇamāsyā yajeta’ ‘yāvajjīvaṃ darśapūrṇamāsābhyāṃ yajeta’ ‘darśapūrṇamāsābhyāṃ svargakāmo yajeta’ ‘śeṣātsviṣṭakṛtaṃ yajati’ iti | sarvatra pūrvādhikaraṇena deśādīni prati vidhīyamānatvātkarmāntaratvaṃ prāptam | āha ca |</p>
	      <lg>
		<l>vihitasya vidhirnāstītyanuvādaḥ prasajyate |</l>
		<l>anūdyamānamuddeśyaṃ na cātroddeśasaṃbhavaḥ ||</l>
	      </lg>
	      <p>anūdyamānāni tvekāntenoddeṣṭavyāni karmāṇi | na coddeśyānāmuddeśyaiḥ saṃbandho 'vakalpate | deśādyuddeśena tu vidhīyamānānāṃ karmaṇāṃ svarūpānuvādakalpanaṃ yugapadvidhyanuvādadoṣādayuktam | tasmātkarmāntarāṇīti prāpte 'bhidhīyate—</p>
	      <lg>
		<l>bhinne hi vidhisāmarthye utpattiviniyogayoḥ |</l>
		<l>tatra satyāṃ gatāvekamasatyāṃ taddvayaṃ bhavet ||</l>
	      </lg>
	      <p>agatyā hi tenaivotpattistenaiva ca viniyogaḥ kriyate | satyāṃ tu gatau viniyojakasyotpattividhyarthāpattyanutpādādanyenaivotpāditānāṃ ca viparivartamānānāṃ viniyogasāmarthyamātrameva jñāyate |</p>
	      <lg>
		<l>na cāpyuddiśyamānatvamanuvādatvakāraṇam |</l>
		<l>nopādānaṃ vidheyatve prāptyaprāptivaśe hi te ||</l>
	      </lg>
	      <p>yadyapi deśādīnyanupādeyasvabhāvatvāduddiśyante tathā 'pyaprāptatvātteṣāmave jñāyate vidheyatvam | upādīyamānasya ca karmaṇastādṛśasyaivānyena paryupasthāpanādanuvādatvam | asaṃnidhāne tvaparyupasthāpanādvidhirnopādānamātrādityavirodhaḥ | tasmādabhedaḥ | viparivṛttireva cehāvibhāgaśabdenoktā | viśeṣeṇa tvaveṣṭāvetacchabdapratyayāditi | prayojane tu codayanti | karmāntare 'pi kilaitacchabdakṛtātsādṛśyapratyayādāgneyādīnyeva havīṃṣīti kathamanyahaviṣko <pb n="620"/>yāga iti | tattvacodyam | jyotirādivadetacchabdasya prastūyamānamukhyārthopapattau satyāṃ sādṛśyalakṣaṇānupapatteḥ | tasmātsuṣṭhūktaṃ karmāntare 'nyahaviṣko yāga iti | evamuktāni sāpavādāni ṣaṭ bhedakāraṇāni | vṛttyantare tu catvāryeva bhedakāraṇāni śabdāntarasaṃjñāguṇaphalānyudāhṛtāni | punaḥśrutisaṃkhyayoḥ śabdāntara evāntarbhāvātprakaraṇāntarasya ca phalādyanugrahamātrārthatvāt | tattvayuktamiva dṛśyate | na hi pañcakṛtvo 'bhyasto yajatiḥ śabdāntaratvaṃ pratipadyate | nāpyekaśeṣeṇa tantroccāritāḥ saptadaśa prājāpatyaśabdāḥ saṃbhavanti | śabdaikatvapratyabhijñānāt | tathā coktam <note type="reference"><ref cRef="MīSū:1.1.15">( a. 1 pā. 1 sū. 15 ) |</ref></note>‘ādityavadyaugapadyam’ iti | <note type="reference"><ref cRef="MīSū:1.1.20">( a. 1 pā. 1 sū. 20 ) |</ref></note>‘saṃkhyābhāvāt’ iti ca | vakṣyati caivaṃjātīyakānāmekatvam <note type="reference"><ref cRef="MīSū:1.3.3.12">( a. 6 pā. 3 a. 3 sū. 12 ) |</ref></note>‘api vā 'vyatirekādrūpaśabdāvibhāgādvā’ iti | tasmādaikaśabdye satyeva kāraṇāntarādbhedamapaśyataḥ śabdāntarakalpanaṃ tatrabhavato bhāṣyāntarakṛtaḥ | prakaraṇāntaratvācca vinā phalādīnāṃ bhedakatvamuktamapi na dṛṣṭaṃ ‘saṃnidhau tvavibhāgāt’ <note type="reference"><ref cRef="MīSū:2.5.5.16">( a. 2 pā. a. 5 sū. 16 ) |</ref></note>‘tatsaṃnidherguṇārthena punaḥśrutiḥ’ ityādau | tena pratyabhijñānanimittatvātphalādyanugṛhītaṃ prakaraṇāntarameva bhedakāraṇaṃ bhavedapyupekṣitam | phalaṃ ca prakaraṇāntarāntarbhūtatvena na nirīkṣitam | yadapi <note type="reference"><ref cRef="MīSū:2.4.2.9">( a. 2 pā.4 a.2 sū. 9 ) |</ref></note>‘ekaṃ vā saṃyogarūpacodanākhyāviśeṣāt’ ityekatve hetuviparyayacatuṣṭayamasya jñāpakamityuktam | tadapi prastute 'dhikaraṇe 'nyeṣāmasaṃbhavāditi nā ' 'locitam | tasmādyathoktāḥ ṣaḍeva bhedahetavaḥ | tatrāpi tu siddhānte saṃjñāśabdāntarayorguṇasaṃkhyayośca bhedo vaktavyaḥ sannokta ityabhidhiyate |</p>
	      <lg>
		<l>svarūpanabhidhānatvātsaṃjñā śabdāntarātpṛthak |</l>
		<l>vyāsajjyasamavāyācca saṃkhyā bhinnā guṇāntarāt ||</l>
	      </lg>
	      <p>saṃjñā hi dravyarūpāpannāmapi kriyāmabhidadhānā vicchedamātrādbhinatti | saṃkhyā 'pi yugapadanekotpadyamānasamavetā pūrvāsaṃbhavadguṇāntarādbhidyata iti || 26 ||</p>
	    </div><!-- sūtra !-->
	    <trailer>iti saṃnidhau phalādeḥ karmabhedakatvābhāvādhikaraṇam || 13 ||</trailer>
	  </div><!-- adhikaraṇa !-->
	  <div type="adhikaraṇa" n="14">
	    <head type="toc">āgneyapunaḥśruteḥ stutyarthatādhikaraṇam</head>
	    <div type="sūtra" n="27">
	      <p><pb n="621"/>‘āgneyo 'ṣṭākapālo 'māvāsyāyāṃ bhavati’ iti śrūyate | kiṃ ya evāsāvubhayatrāpyacyutastasyaivaiṣā punaḥśrutiḥ kenāpi prayojanenātha karmāntaramiti saṃdehaḥ | tatra ‘saṃnidhau tvavibhāgāt’ iti satyapyanupādeyāmamāvāsyāṃ pratyupādāne tadeva karmeti siddhānte prāpte 'bhidhīyate |</p>
	      <lg>
		<l>punaḥ śrutirananyārthā mediketyavadhāritā |</l>
		<l>tādṛśī ceyamityeva dvirāgneyaḥ prayujyatām ||</l>
	      </lg>
	      <p>prayogadvitvadvāreṇa ca karmadvitvapratijñānamevaitaddraṣṭavyamiti || 27 ||</p>
	    </div><!-- sūtra !-->
	    <div type="sūtra" n="28">
	      <p>tatra pakṣāntaramāha—<hi rend="bold">avibhāgāttu karmaṇo dviruktena vidhīyata</hi> iti | yuktaṃ samidādiṣu pratyakṣayāgapunaḥśruterbhedakatvamiha tu dravyadevatāsaṃbandhādasāvanumātavyaḥ | tacca dravyadevatamabhinnamupalabhyamānaṃ pūrvasaṃbandhānubhavavaśādekāntena tameva yāgaṃ bodhayati | dravyadevatamapyanyaditi cenna | avibhāgapratyayopalambhāt | yadi tu vyaktikṛto bheda āśrīyate sa prayogāntare tasyāpyāgneyasyāviśiṣṭaḥ | tasmādvaikalpikena vacanadvayenāmāvāsyāyāmāgneyavidhānam | athavā yugapatpravṛtteḥ <note type="reference"><ref cRef="MīSū:6.2.1.2">( a. 6 pā. 2 a. 1 sū. 2 ) |</ref></note>‘yathā syātsattvadarśanam’ ityanena nyāyena tadeva karma, ekenetareṇa ca pratipādyate | na ca gamyate viśeṣaḥ katareṇa pratipādyate kataratpaunaruktyādanarthakamiti | kāmaṃ bhavatvānarthakyaṃ, tadeva hi yuktyā 'nviṣyamāṇamihopapannataraṃ <pb n="622"/>bhavennārthāntaravacanatvaṃ, śabdārthānityatvaprasaṅgāt | tasmātsakṛdeva prayoga iti | sarvaṃ tvidamabhyāsādhikaraṇe nirākṛtamapi saduttarasūtradarpeṇa viśrabdhamabhidhīyate na tu paramārthenā ' 'narthakyābhyupagamaṃ vedaḥ kṣamate || 28 ||</p>
	    </div><!-- sūtra !-->
	    <div type="sūtra" n="29">
	      <p>sarvathā punaḥśrutiprayojaneṣvatrānviṣyamāṇeṣu guṇasyāśravaṇātparisaṃkhyāyāśca tridoṣatvādarthavādārthatve 'bhyupagate kasyārthavāda iti vivicyāsaṃkīrtanānnūnamāgneyasyaiveti matvā vadati—<hi rend="bold">sārthavādakena</hi> vihite kiṃ pradeśāntarasthenaikavākyatāmanāgacchatā 'rthavādeneti | vidhiśeṣatvaṃ hyarthavādānāmavasthitam | paricodanā tu pūrvapakṣābhiprāyeṇa kṛtā | tatra <hi rend="bold">yathā stutā vā 'stutā vā saiva devate</hi>tyavivaraṇānna vijñāyate kiṃviṣayamiti | tattvetadatikrāntālocanena mahendrādhikaraṇe <note type="reference"><ref cRef="MīSū:2.1.5.18">( a. 2 pā. 1 a. 5 sū. 18 ) |</ref></note>‘guṇaścānarthakaḥ syāt’ ityatra sūtre 'bhihitaṃ parāmṛṣṭamiti dṛśyate | yathaiva hi mahattvaṃ devatānantargatamiti pakṣe kevalasyaivendrasya sādhanatvādvidhyu<note><p>vidhyuddeśe 'rthavāda iti—samāpte hi vidhivākye 'rthavādānvayopapattervidhivākyamadhye 'rthavādo 'narthaka ityāśayaḥ |</p></note>ddeśe 'rthavāde 'vasthitamanarthakaṃ prāpnoti | tathaivedaṃ svatantrastutimātramiti manyate | tatrocyate |</p>
	      <lg>
		<pb n="623"/>
		<l>praśastaśabdairavadhāritena vākyāntarātkevaladaivatena |</l>
		<l>kartuṃ sahendreṇa punaḥ praśaṃsāṃ punaḥśrutiḥ samyagihā ' 'śriteyam || 29 ||</l>
	      </lg>
	    </div><!-- sūtra !-->
	    <trailer>iti āgneyapunaḥśruteḥ stutyarthatādhikaraṇam || 14 ||</trailer>
	  </div><!-- adhikaraṇa !-->
	  <trailer>iti śrībhaṭṭakumārilaviracite mīmāṃsābhāṣyavyākhyāne tantravārtike dvitīyādhyāyasya tṛtīyaḥ pādaḥ || </trailer>
	</div><!-- pāda !-->
	<div type="pāda" n="4">
	  <div type="adhikaraṇa" n="1">
	    <head type="toc">yāvajjīvādhikaraṇam</head>
	    <div type="sūtra" n="1">
	      <p>bahvṛcabrāhmaṇe 'dhvaryubrāhmaṇe vā śrūyata iti<note><p>bhāṣyakāroktāviti śeṣaḥ |</p></note> nātīvābhiniveṣṭavyam | nanu kartṛdharmaḥ karmadharma iti śeṣalakṣaṇaviṣayatvādiha na saṃbadhyate | kecidāhuḥ | paryavasite lakṣaṇārthe tadīyo 'pi vicāraḥ pratyāsatteḥ kriyamāṇo na virudhyata iti | tattvayuktam | śākhāntare  karmabhedavicārasyādyāpyaparyavasānāt | ata evaṃ saṃbandhanīyam | yathaiva bhedakāraṇāni karmasvarūpabhede vyāpriyante tathaiva prayogabhede 'pi | tadiha yāvajjīvaguṇasaṃyuktānāmagnihotrādīnāṃ kiṃ prayogā bhidyanta utaika evāyaṃ prayogaḥ kāmyaḥ sa eva yāvajjīvakālaparimita iti | tatra yadi yāvajjīvakālaḥ karmadharmatvena vidhīyate tataḥ sāyaṃprātarvākyavaśena tatkālasamāpanamagnihotraṃ na śaknoti tāvantaṃ kālaṃ pūrayitumityarthājjyotiṣṭomavadabhyastarūpameva prayogaṃ pratipatsyate | yadi punarjīvanaṃ nimittatvenoddiśya karma vidhīyate tato yāvatkartṛbhāvini niyate nimitte vinā kāmasaṃbandhena codyamānamakaraṇe doṣaprasakteravaśyaṃ puruṣeṇa jīvatā svārthasiddhyarthamanarthaparihārāya vā kartavyamiti kartṛdharmo niyamo 'nena codito bhavatīti | tadā ca sāyaṃprātaḥkālayorjīvanasya ca saṃhatānāṃ nimittatvātpratidivasaṃ nimitte taptaryavasitaṃ karma punaḥ punaḥ kriyata iti prayogānyatvam | tena prayogabhedābhedāvevaitatphala<note><p>prayogabhedābhedaphalatvāditi pāṭhāntaram |</p></note>tvādbhāṣyakāreṇopanyastāviti mantavyam | kiṃ prāptam | <pb n="624"/>ekaḥ prayogo 'bhyastarūpaḥ karmadharmo yāvajjīvakatā kālopadeśaścāyamiti | kutaḥ |</p>
	      <lg>
		<l>karmastho hi kathaṃbhāvastadaṅagamabhikāṅkṣati |</l>
		<l>kālopadeśapakṣe ca tattathaivopapadyate ||</l>
	      </lg>
	      <p>kālo hyuddiśyamānastannimittaścābhyāsaḥ karmāṅgaṃ bhavati | tataśca prakaraṇamanugṛhyate | nanu ca puruṣadharmatve 'pi tasyaiva karmaṇo jīvane vidhānānnaiva prakaraṇaṃ bādhyeta | satyamadhikāro na bādhyate kathaṃbhāvātmakaṃ punaḥ prakaraṇaṃ kratudharmamapekṣamāṇaṃ puruṣadharme vidhīyamāne 'nyantaṃ bādhitaṃ bhavati | yadyapi kālasyāpi nimittavadevānupādeyatvāttulyā vacanavyaktistathā 'pi phalataḥ kālavidhānaṃ yāgānuvādaśceti viparītaṃ kathyate | athavā jīvanaparimitakāladvāreṇābhyāsaścodayiṣyate | sa ca karmoddeśena śakyata eva vidhātumityevamupadiśyate | kartṛdharmapakṣe punarna kathaṃcitkarmoddeśaḥ | evaṃ caikaprayogatve sati dīrghasatraprayogasaṃstava upapanno bhaviṣyati | itarathā punaḥ pratidinaṃ paryavasānānna kathaṃcitsatrasārūpyaṃ bhavet | tasmātkarmadharmo 'bhyāsa iti || 1 ||</p>
	    </div><!-- sūtra !-->
	    <div type="sūtra" n="2">
	      <p>dharma ityanuvartate | tenaiṣā pratijñā kartṛdharmo 'yaṃ codyata iti | so 'pi ca niyamo na yāthākāmyam | kutaḥ |</p>
	      <lg>
		<l>yāvajjīvapadākhyātaśrutivṛttitvasaṃbhavaḥ |</l>
		<l>matpakṣe bhavatastatra lakṣaṇāvṛttatā bhavet ||</l>
	      </lg>
	      <p>iha hi yāvajjīvamiti yāvatkartṛbhavijīvanaṃ nimittabhūtaṃ śrutyaiva pratipāditam | juhotiyajatītyapi dhātvarthānuraktabhāvanāmātravācī pratyayāṃśaḥ śrauta eva | tadubhayamapi maptakṣe 'nugṛhyate | bhavatpakṣe tu jīvanena kālo lakṣyeta  | juhotiyajatibhyāmapyabhyāsaḥ |  <pb n="625"/>yatra hi vidhiḥ samāpyate sa codanārtho bhavati | bhavataśca jīvanadhātvarthaparityāgena kālābhyāsau vidhīyete | tena lakṣaṇāparyavasāyī vidhiḥ prāpnoti | tatraitatsyāt | yāvajjīvamiti yāvacchabdaḥ śrutyaiva kālaṃ bravīti | tadyathā—yāvaddohaṃ svapiti | yuktamatra kālagrahaṇam | vartamānāpadeśo hyayaṃ nātra kācinnimittāpekṣā | tena śrutivṛttaṃ dohanamatikramya kālo gṛhyate | yadi tvihāpi yāvaddohaṃ svapyādāsīta veti vidhīyeta tataḥ kena vā dohasya nimittatvaṃ vāryeta | yāvajjīvacodanāyāṃ tu na kiṃcidatikramakāraṇamasti | prāṇadhāraṇakriyāyā eva nimittatvopapatteḥ | na ca yāvacchabdaḥ kālavacanaḥ kvacitprasiddhaḥ | kriyāmeva tu samāptiparyantatvena viśinaṣṭi | kriyākālayorabhedānna lakṣaṇeti cet | atra vaiśeṣikānaparājitya parihārāyopasthātavyam | api ca satyapi kriyāṇāṃ kālatve kācidvyavasthā vidyate yato na sarvāsu kālapratipattirlokasya | tatra śeṣāḥ kriyā upalakṣaṇīkṛtya candrādityaparivartanakriyāsu kālavyahāro vyavasthitaḥ | tā evāvāntarakriyāparimāṇena pratyāsatteranyakriyāparicchedārthamupādīyamānenopalakṣyante | tathā hi |</p>
	      <lg>
		<l>anavasthitamānatvādgodohādiṣu rupataḥ |</l>
		<l>cihnaṃ vyavasthayecchanti nityaṃ sūryādiceṣṭitam ||</l>
	      </lg>
	      <p>kiyatā kālena gaurduhyata ityukte niyatānyeva muhūrtādīni paricchedakatvenopādīyante | tatparicchedaśca nāḍikālakṣaṇalavatruṭinimeṣādibhirvyāvahārikakriyāvyatiriktaireva kriyate | tadabhyāsavaśena tu vyāvahārikāṇāmapi prāyikaparimāṇajñānātparicchedakatvaṃ bhavati | na ca jīvanaṃ nāma nimeṣādivanniyataparimāṇaṃ, yena paricchedakatvasāmarthyātkālatvenā ' 'śrīyate | tasmādvyatiriktakālalakṣaṇā duṣpariharā | punaścābhyāsalakṣaṇā | katham |</p>
	      <lg>
		<l>na hyekena prayogeṇa jīvakālo 'varudhyate |</l>
		<l>vitatenāparijñānādanyathā vā vṛthāśrutiḥ ||</l>
	      </lg>
	      <p>anabhyastaṃ prayuñjāno yadi tāvadvitatya prayuṅkte jīvanaparimitasya kālasyāntarā kiṃcitkarmāvayavaṃ yadākadācitkurvāṇastato maraṇasyānirūpitakālatvādyadi kathaṃcidantyāyāmavasthāyāṃ samāpayenna ca mriyeta tadūne kāle samāpanādayathācoditāpattiḥ | athāsa<pb n="626" break="no"/>māpya mriyeta tathā 'pi prakrāntāsamāpanaṃ doṣaḥ syāt | na ca <note><p>sarvasvāravaditi—‘maraṇakāmo hyetena yajeta yaḥ kāmayetānāmayaḥ svargaṃ lokabhiyām’ iti vākyena vihite sarvasvārākhye karmaṇi ‘ārbhave prastūyamāna audumbarīṃ sadṛśena vāsasā pariveṣṭya brāhmaṇāḥ parisamāpayata me yajñamiti saṃpreṣyāgniṃ praviśati’ iti praiṣavidhānādyuktaṃ yajamānamaraṇānantaramapi kratusamāpanamityarthaḥ |</p></note>sarvasvāravadvacanamasti |  yena mṛte 'pi samāpyeta | sāyaṃprātaścodanaṃ ca yāvajjīvakāmyacodanāsamīpāmnāte satyau vinā pramāṇena kevalakāmyaviṣaye kalpanīye syātāmasminpakṣe | yadi tu tadanurodhena sakṛdeva prayujyobhayaṃ saṃbhāvitamiti manyeta | yathā ‘paurṇamāsyāṃ paurṇamāsyā yajeta’ iti codite tadekadeśakaraṇenāpi śāstrārthaḥ saṃbhāvyata iti na vyāpyate tathā jīvitaparicchinnakālaikadeśavartinoḥ sāyaṃprātaḥkālayoranuṣṭhānāccodanādvayamapyanuṣṭhitārthaṃ bhaviṣyatīti | tatrocyate |</p>
	      <lg>
		<l>paurṇamāsyatiriktāharvyavacchedaphalā śrutiḥ |</l>
		<l>avyāptāvapi tatra syānna tvihaivaṃ pratīyate ||</l>
	      </lg>
	      <p>yadyapi tatrālpatvātkarmaṇaḥ pūrvāhṇacodanāvaśena vā paurṇamāsī na vyāpyate na kiṃcidduṣyati | sarvathā divasāntarāṇyatikramya paurṇamāsyāṃ tāvatkṛtaṃ karma tāvanmātraṃ ca śāstreṇoktaṃ na vyāptiḥ | itaratra punarjīvitavyatiriktakālāsaṃbhavādvyavacchedyaṃ na kiṃcidastīti vyāptāvasatyāṃ samastameva vākyamanarthakaṃ syāt | sāyaṃprātaścodanayorapi jīvanakālāntargateḥ siddhatvādyāvacchabdaśca samastajīvitāvadhiparigrahārtha ekadeśānuṣṭhāne bādhitaḥ syāt | ataḥ sāyaṃprātaścodanāmiśreyamabhyāsamanākṣipantī na śaknoti puruṣaṃ niyoktumityaparihāryā lakṣaṇā | nanu cārthādabhyāso jāyamānastvatpakṣavadeva na doṣaṃ janayet | tathā hi |</p>
	      <lg>
		<l>sakṛdeva śruto homaḥ kriyamāṇaḥ punaḥ punaḥ |</l>
		<l>na śabde bhāramādhatte sāmarthyāropitaśramaḥ ||</l>
	      </lg>
	      <p>atha yo 'yaṃ mama doṣaḥ sa tavāpi doṣa eva, vaktavyo vā viśeṣaḥ | ucyate |</p>
	      <lg>
		<pb n="627"/>
		<l>mama pratidinaṃ sarvaścodanārthaḥ samāpyate |</l>
		<l>kāmyavacca pṛthakteṣṭā tava tvante samāpyate ||</l>
	      </lg>
	      <p>mama jīvanasahitasāyaṃprātaḥkālopajane hi sakalaṃ karma kṛtvā nirākāṅkṣe puruṣe sati punarapi tādṛṅnimittasaṃbhavāddvitīyādiṣvahaḥsvanuṣṭhānam | tatra ca pratidinaṃ karmasamāpternābhyāsa iti śakyaṃ vaditum | tadyathā kāmye yaḥ phalabhūmārthī punaḥ punaḥ prayuṅkte na tasyābhyastarūpametatkarmetyevaṃ buddhirjāyate tathā 'treti | tava punarjīvitaparimitakālavidhānātkarmaṇo 'parisamāptasyaivaindravāyavādigrahābhyāsatulyamanuṣṭhānam | taccaitadyāvajjīvacodanākṛtamityāpannamabhyāsavidhānam | nanvarthādabhyāsa iti | <note><p>nanu vidheyatve 'pyabhyāsasya jīvanaparimitakālānvayānyathānupapattita eva pratīterdhātorabhyāsalakṣaṇāṃyāṃ pramāṇābhāva iti nanvityādinā ' 'śaṅkya śābdatvaṃ vinā 'bhyāsasya śābdavidhyanvayāyogenārthātpratītisaṃbhave 'pi dhātuvyāpārāvaśyaṃbhāvenāparihāryā lakṣaṇetyevaṃ samādadhāti—satyamityādinā |</p></note>satyametattenaiva tu lakṣaṇā 'nyathā śrutireva syāt | <note><p>taditi—tasmādityarthaḥ |</p></note>tadubhayataḥ śrutyanurodhena prakaraṇaṃ bādhitvā jīvanamuddiśya homayāgavidhānātkartṛkarmavidhirityupapannam || 2 ||</p>
	    </div><!-- sūtra !-->
	    <div type="sūtra" n="3">
	      <p>atipattiriti svadharmātikramo 'bhidhīyate | jīvanaparimitaśca darśapūrṇamāsayoḥ kālaḥ | na ca tadatikramaḥ kathaṃcidapi saṃbhavati | prakrameṇa hi karmakālaṃ saṃspṛśadanatikrāntamityabhidhīyate | na ca kaścidapi pūrṇamāsayājī sannaprakramamāṇa eva jīvanamatilaṅghayati | na hyasau darśapūrṇamāsayājī syāt | atha svakālāparisamāpanamatipātanamucyeta tathā mṛtasya tadbhavatītyanarthakameva prāyaścittavidhānam | matpakṣe hi pratimāsaṃ darśapūrṇamāsaprakramasamāptyorjīvane nimitte vidhānātsaṃbhavatyatikramastaduttarakālaśca prāyaścittaviṣayatvena | nanu pūrvapakṣe 'pi pratimāsamabhyāsābhyupagamāttadatikramanimittaprāyaścittavidhānaṃ bhaviṣyati | na śakyamevaṃ vaditum | yatra hi nimitte yaccoditaṃ tena tatra bhavitavyaṃ na <pb n="628"/>yatheṣṭam | iha ca paurṇamāsyamāvāsyātipattirnimittatvena śrutā, na cābhyāsastacchabdavācyaḥ | yathā na grahābhyāsaḥ kaścijjyotiṣṭomaśabdavācyaḥ | tena jīvitaparimitābhyāsasaṃyuktayoreva paurṇamāsyamāvāsyāśabdavācyatvamiṣṭamiti nāvayavānāmatipātanaṃ nimittaṃ syāt | nanu ca paurṇamāsyamāvāsyāśabdenātra kālo 'bhidhīyate, sa cāvayavaviṣaya evetyavayavātikramo nimittaṃ syāt | naitadevam | atipātanaṃ nāmātipadyamānasya bhavati | na ca kālasyātipannatvaṃ dharmo 'natipatteravidhānāt | yasya hi yāvānviṣayo 'natikramaṇīyatvena coditastasya tadatilaṅghanamatipattirityucyate | na ca kālasya karmānatikramaṇīyatvena coditaṃ, kiṃ tarhi, karmaṇaḥ kālaḥ | tasya hi so 'ṅgaṃ na tasya karma | tadeva ca tatsadbhāvāsadbhāvayoḥ saguṇaṃ nirguṇaṃ ca bhavati na kālaḥ | tadeva cānuṣṭhānātmakatvādatikramānatikramau pratipadyate na kālaḥ | tasya svabhāvasiddhatvāt | tasmādyaḥ paurṇamāsīṃ svaṃ kālamabhipadyamānāmatipātayedityavadhāraṇātkarmaṇa eva nimittatvam | na cāvayavastacchabdavācya ityuktam || 3 ||</p>
	    </div><!-- sūtra !-->
	    <div type="sūtra" n="4">
	      <p>darśapūrṇamāsāviṣṭveti pūrveṇaiva nyāyenāśeṣābhyāsanirvṛttyuttarakālaṃ somayāgaḥ  syāt | na ca mṛtenāsau kartuṃ śakyaḥ | atha tvasti somānuṣṭhānakālastata  ekāntenaiva darśapūrṇamāsābhyāṃ jīvitakālo nāvaroddhavyaḥ | sa ca kartṛdharmapakṣe karmaprayogabhedānnāvarudhyate nānyathā | sūtramapyevamasti ceddarśapūrṇamāsavinirmuktaḥ somakālastato yathokta eva karmaprayogabhedaḥ syāt | kālaścetkarmabhedaḥ syādityasyāparā vyākhyā | yadi yāvajjīvikaḥ karmadharmakālaścodyeta tato darśapūrṇamāsamadhya eva somonyāni ca karmāṇi kartavyāni syuḥ | tataśca vitatasya karmaṇaḥ karmāntareṇāvicchede sati darśapūrṇamāsāviṣṭveti bādhyeta | athavā ‘eṣa svargāllokācchidyate etadyajñaśchidyate’ ityevamā<pb n="629" break="no"/>dibhiśca ninditamanuṣṭhīyeta | tasmādapi na kālavidhānamiti | muktakānyārthadarśanadvayaṃ <note><p>pūrvasūtragocarabhūtamiti—liṅgadaharśannācceti sūtragocaranityarthaḥ |</p></note>pūrvasūtragocarabhūtaṃ darśayati | tadyathā | āhitāgnirvā eṣa sanniti dīkṣitasya dānādau niṣiddhe vidhyantaraśeṣabhūtaḥ parivedanasarūpārthavādo bhavati | etāvantaṃ hi kālamasāvagni hotrādidevatābhyo bhāgamadattvā tā anudhyāyinīḥ karoti nāyamasmabhyaṃ dadātītyevaṃ cintāyuktāḥ karotītyetanniyamapakṣe yujyate | kālavidhipakṣe tu kāmyatvādagnihotrasya yathe ṣṭaprayoge sati niyogato dātavyābhāvādanudhyāyinīvacanaṃ nopapadyate | tasmādapi niyamavacanam | etena jarāmaryavacanavidhānaṃ vyākhyātam | kāmyatvakalpanāyāmaprayogādapi nirmoke sati jarāmaraṇanirmokavacanavaiyarthyaprasaṅgaḥ || 4 ||</p>
	    </div><!-- sūtra !-->
	    <div type="sūtra" n="5">
	      <p>yadetanmuktakamabhihitametadeva sūtrārūḍhaṃ karoti | niyamapakṣe hyetadevaṃ syāt | anityatvāttu bhavatpakṣe naivaṃ syāt | athavā yāvajjīvaśabdena kāle gṛhyamāṇe lakṣaṇādoṣa uktastamabhyupetyābhidhīyate satyāmapi lakṣaṇāyāmanityatvānnaivaṃ syāt | tannāma kālopalakṣaṇaṃ yuktaṃ yannityaṃ kiyatā 'pi kālenāvinābhūtaṃ, yadahaścandramā na dṛśyate tāmamāvāsyāṃ vidyādityādivat | na ca sarvaprāṇabhṛtāmeva jīvanaparisamāptiryataḥ <pb n="630"/>kutaścidvyasthitasvarūpā, yayā kālo lakṣyeta | tadetadevamāpadyate yadaivedaṃ bhavati tataścānityatvānnimittamevaitaditi siddham | kathaṃ tarhi niyatanimittatvānnityamityucyate, yāvaccharīrabhāvitvābhiprāyametadityadoṣaḥ || 5 ||</p>
	    </div><!-- sūtra !-->
	    <div type="sūtra" n="6">
	      <p>niyamaḥ sanpuruṣadharmatvānnātidiśyata iti ca vakṣyate<note type="reference"><ref cRef="MīSū:8.1.adhi.4">( a. 8 pā. 1 a. 4 ) ityatreti śeṣaḥ |</ref></note> | kālaḥ sannatidiśyeta | nanu kālo 'pi dvaiyahakālyavatsadyaḥkālatayā bādhyeta | naitadevam | yāvajjīvaṃ paurṇamāsyamāvāsyayoḥ sadyaḥ kuryādityavadhāraṇaprasaṅgāt || 6 ||</p>
	    </div><!-- sūtra !-->
	    <div type="sūtra" n="7">
	      <p>kartṛdharmapakṣe yadidaṃ tvabhimataṃ yāvajjīvamiti kālaśāstramidaṃ nimittaṃ bhaviṣyatītyetāvatsūtram | yattu bhāṣyakāreṇa vyapavargadarśanamuktaṃ tadyadi darśapūrṇamāsāviṣṭvetyetadevābhipretaṃ tataḥ punaruktam | athānyattadapyanudāhṛtatvānna jñāyate | tenānantarālocanayaivaṃ yojayitavyam | tvatpakṣe vikṛtīnāmapavargaḥ syāt | matpakṣe tu tāsāṃ vyapavargadarśanaṃ siddhānta upapatsyate | athavā nigamanasūtrametaditi vyākhyeyam | athavā sūtrakāreṇa kartṛdharmo niyamo 'yamityuktam | yāvajjīvaśabdasya tu kā gatiriti nābhihitamata āha | evaṃ sati kālaśāstrameva nimittaṃ syāt | athavā 'gnihotre darśapūrṇamāsayostāvadyāvajjīvagrahaṇātkartṛdharmaniyamatvaṃ bhavetpaśusomacāturmāsyeṣu tu katham | taducyate | tatrāpi vīpsāyuktaṃ kālaśāstrameva nimittaṃ syāt ‘vasante vasante jyotiṣā’ ityādi | na tāvadetatkāmyasyopadiśyate | sa hi yāvadicchamaṅgatvenaiva sthitatvānnaivaṃ vaktuṃ śakyate | athāpi naiyamikasya sakṛtprayogaḥ syāttatrāpi vīpsā 'narthikā bhavet | na ca vasanteyattāvadhāraṇāpramāṇamasti | tasmādyāvajjīvaṃ ye vasantāsteṣviti vijñāyate | saptamyapi ca ‘bhinne juhoti’ ityādivannimittārthā bhaviṣyati | tenocyate sarvatraivaṃjātīyake kartṛdharma<pb n="631" break="no"/>niyamāvadhāraṇātkālaśāstraṃ nimittaśāstraṃ pratyetavyam | etenaiva paśucāturmāsyādiṣvapi naiyamikatvasiddhiḥ || 7 ||</p>
	    </div><!-- sūtra !-->
	    <trailer>iti yāvajjīvādhikaraṇam || 1 ||</trailer>
	  </div><!-- adhikaraṇa !-->
	  <div type="adhikaraṇa" n="2">
	    <head type="toc">śākhāntarādhikaraṇam</head>
	    <div type="sūtra" n="8">
	      <p>uktabhedakāraṇaṣaṭkavyatiri<note><p>vyatiriktakāraṇeti—śākhāntarākhyetyarthaḥ |</p></note>ktakāraṇanirākaraṇārthamidamārabhyate | tatraiva<note><p>svābhiprāyamāha—tatraivetyādinā |</p></note> kānicitkenacitprakārāntareṇā ' 'śaṅkaya pratiṣidhyante | tattu pratyudāharaṇaṃ praviviñcanto yojayiṣyāmaḥ | kathaṃ punaratra vedāntarāṇi nodāhriyante | kecidāhuḥ | śākhāntaraśabdena tānyapyudāhṛtānīti | na tvetadyuktam | kutaḥ |</p>
	      <lg>
		<l>śākhāntare yathā karma kṛtsnarūpaṃ pratīyate |</l>
		<l>kiṃcidguṇasamāmnānānnaivaṃ vedāntareṣu tat ||</l>
	      </lg>
	      <p>yatra hi karma nirākāṅkṣamāmnāyate tatra tadbhedapratipattikṣamaṃ bhavati | yathā sarvāsvadhvaryuśākhāsu darśapūrṇamāsajyotiṣṭomādīni samastadravyadevatādiyuktatvādanyonyānirapekṣāṇi vidhīyanta iti bhedāśaṅkāṃ sahante na tvevaṃ vedāntare 'pi | tatra hi dravyadevatārahitaṃ karmamātraṃ prastutya stotraśastrayājyānuvākyādimātraṃ vidhīyate | na ca tāvatā 'sya nairākāṅkṣyaṃ bhavati | dṛṣṭārthānāmeva dravyadevatātatsaṃskārāṇāmabhāvāt | yattu tatra dravyadevatāyuktamāmnāyate tasyā ' 'dhvaryave guṇamātravidhānātsāṅkṣatvam | tathā ca vakṣyati<note type="reference"><ref cRef="MīSū:3.2.3.10">( a. 3 pā. 2 a. 3 sū. 10 )</ref></note>‘bhūyastvenobhayaśruti’ iti | tasmācchākhāntarāṇyevodāharaṇam | tatra ca nāmabhedastāva-
	      tkāraṇaṃ dṛśyate | tadyathā—kāṭhake 'gnihotre taittirīye 'gnihotra idaṃ paṭhyata ityādi | tathā <pb n="632"/>rūpabheda ekādaśakapālatvādi | vaiśvānaradvādaśāṣṭatvādivadāmikṣāvājinavacca na dvādaśatvai-
	      kādaśatvayoritaretarasaṃkrāntirupapadyata iti guṇa eva bhettā | kārīryagnyaśvamedheṣvapi bhūmibhojanodakumbhāśvaghāsā guṇā eva santa itikartavyatāsthānīyatvena bāhyataratvātpūrvasmādbhedenopāttāḥ | <hi rend="bold">pare 'nyaṃ dharmamācarantīti</hi> virodhiguṇāntarapradarśanārtham | <hi rend="bold">aśvaghāsāderiti</hi>—pañcamyantaṃ madhye paṭhitamubhābhyāṃ saha saṃbadhyate | pūrveṇa tāvadaśvaghāsāderanyamuttareṇāpyaśvaghāsāderniṣpannamupakāramākāṅkṣatyaśvamedhādiriti | punaruktatvena punaḥśrutirbhedikoktā | nindāyāmapyuditānuditakālasaṃyogabhedādguṇa eva bhedakaḥ | uditahomavādino hyanuditahomaṃ nindantyanṛtavāditvena | ‘sūryo jyotirjyotiḥ sūryaḥ svāhā’ iti hyanudite sūrye 'bhidhīyamānamanṛtaṃ jāyate| tasmāduditahomaḥ kartavya iti | itare punarāhuḥ, yaḥ pūjāṃ pūjyāya prathamameva gṛhītvottiṣṭhate sa sādhuḥ | yastvatikrāntaṃ vyāhṛtya pūjayati nāsau samyakpūjakaḥ | tasmādanuditahoma eva kartavya iti | tatraikatve vipratiṣi<pb n="633" break="no"/>ddhadharmasamavāyaprasaṅgaḥ | nānātve tu na kaścidvirodhaḥ | aśaktidvāreṇāpi guṇa evopanyastaḥ śākhāntarīyāṇāṃ guṇānāmekakarmaṇyupasaṃhārāśakterapūrvasaṃyogaḥ | samāptibhedo 'pi guṇa eva | nindayā gatārtho 'pi sanprāyaścittabhedaḥ punarupanyasyate | kadācidatra vaikalpikatvaparihāraṃ brūyāttattvabhyupetyocyate | vaikalpikeṣu hyubhayathā 'pyavaiguṇyaṃ bhavati | atra ca prāyaścittavidhānādubhayatrāpi vaiguṇyaṃ dṛśyate | na ca tatkarmaikatve ghaṭate | tasmādapi bhedaḥ | parihārasūtravaśena pañcānyārthadarśanānyucyante | yadi purā dīkṣitavantastato bṛhatsāmānamatirātramupeyuḥ | pūrvadīkṣāyāṃ rathaṃtarasya prayuktatvāt | atha na dīkṣitavantastato rathaṃtarasāmānamevopeyuriti | dvādaśāhe 'niṣṭaprathamayajñatvaṃ karmabhede bhavati | tāṇḍakavacanena jyotiṣṭomāntarasya prāthamyaniyame sati etacchākhāgatasyāniyamāt | ekatve tu sarvaśākhāsthajyotiṣṭomaprāthamyaniyamādadīkṣitānāṃ darśanaṃ na syāt | tathā yūpaikādaśinyāṃ <pb n="634"/>pakṣavedisaṃmānayorarthaprāptayorekaṃ<note><p>arthaprāptayoriti—‘ardhamantarvedi minoti’ ‘ardhaṃ bahirvedi’ itivacanena vedyagre vihitasya yūpamānasya daikṣātideśaparamparayā yūpaikādaśinīṃ prāptasya vedideśātikramāyogena vedisaṃmānasya | evaṃ vedyādhārasya śyenādipakṣyākārasthalāvayavabhūtapakṣadvayasaṃmānasya cārthaprāptayorityarthaḥ |</p></note> ninditvetaraparigraho vacanāntaraprāptyasattvaṃ dyotayati | vacanāntare hi kimekasya nindayā, kiṃ vetarasya sphuṭavidhāne sati stutyā | tasmānnūnaṃ śākhāntarīyo rathākṣamātrāntarālavidhireṣāṃ nāsti | tataśca karmabheda iti | dve stotrīye virājaṃ daśakamatiricyete iti tisro 'tiricyanta iti ca jyotiṣṭomātirātraikatve sati upapannam | bhede tu yathāvidhi bhavatītyavirodhaḥ | puroḍāśisāṃnāyyidarśanaṃ dīkṣitādīkṣitasaṃdarśanenaiva gataṃ parihāraprakārāntaratvādudāhṛtam | kiṃ ca |</p>
	      <lg>
		<l>pṛṣṭhadvayavikalpaḥ syācchākhāntaravidhānataḥ |</l>
		<l>sa ca prakṛtitaḥ prāptaḥ karmaikatve vṛthā bhavet ||</l>
	      </lg>
	      <p><pb n="635"/>upahavyabhede tu niyamārthāyāṃ punaḥ śrutāvarthavattā | tasmādapi karmabhedaḥ || 8 ||</p>
	    </div><!-- sūtra !-->
	    <div type="sūtra" n="9">
	      <lg>
		<l>sarvatra pratyabhijñānātsaṃjñārūpaguṇādibhiḥ |</l>
		<l>ekakarmatvavijñānaṃ na śākhāsvapagacchati ||</l>
	      </lg>
	      <p><hi rend="bold">sarvabrāhmaṇavratyayamiti</hi>—ekasyāmapi śākhāyāṃ brāhmaṇānekatve 'pi tadekaṃ karmetyabhiprāyaḥ | tadyathodgātṝṇāṃ pañcaviṃśaṣaṅviṃśabrāhmaṇayorjyotiṣṭomadvādaśāhau | saṃyoga iti—prādhānyātphalasaṃyogagrahaṇam | rūpamiti—pratyāsatterdravyadevatam | codaneti—sarvadhātvarthabhāvanāviṣayo vidhiḥ | jyotiṣṭomādi nāmadheyaṃ ca sarvaśākhāsvaviśiṣṭaṃ dṛśyate | tasmādiyataḥ pratyabhijñānakāraṇakalāpādabhedasiddhiḥ | na cānyaḥ kaścidbhedaheturasti | prakaraṇāntaravacchākhāntareṣu parasparāsaṃnidhānamiti cenna | tenaivetarāgrahaṇāt | yena hi pradeśāntare kiṃcitkarma gṛhītaṃ bhavati sa eva tatsadṛśamanyatropalabhamānaḥ śaknoti tato 'nyadetadityadhyavasātum | ekaśākhāviṣaye ca sarvaśākhādhyayanādevaṃ bhavati | śākhāntare punaranyaśākhāgatajyotiṣṭomādyanavabodhādapūrvavaducyamāneṣu na bhedabuddhirjāyate | yastarhi dve śākhe paṭhati tasya prakaraṇāntaranyāyena bhavitavyamekaśākhāgateṣu ca brāhmaṇāntareṣu | naiṣa doṣaḥ | śākhāntarādhyayanaṃ tāvadekasya puṃso naiveṣyate | kiṃ kāraṇam |</p>
	      <lg>
		<l>svādhyāyagrahaṇenaikā śākhā hi parigṛhyate |</l>
		<l>ekārthānāṃ vikalpaśca karmaikatve bhaviṣyati ||</l>
	      </lg>
	      <p>yathaivā ' 'kṛtiḥ prativyakti samavaiti tathaiva svādhyāyatvamekaikasyāṃ śākhāyām | ataśca ‘svādhyāyo 'dhyetavya’ iti karmāvabodhanaṃ pratyupādīyamānatvādvivakṣitaikasaṃkhyaikā śākhā 'dhyetavyā | nanvevaṃ vedāntarasyāpyadhyayanaṃ na prasajyate | na | vacanāntareṇa pratiprasavāt ‘anayā trayyā vidyayā’ iti | tathā ‘vedānadhītya vedau vā’ iti mānavam | sākāṅkṣatvācca vedāntarāṇāmatulyakāryatvakāritaḥ samuccayo 'vagamyate | śākhāntareṣu tvanyonyanirapekṣasvataṃtrajyotiṣṭomādirūpapratītestulyārthatvanimitto vikalpaḥ | sākāṅkṣatvādeva <pb n="636"/>caikaśākhāgatabrāhmaṇāntarasamuccayāśrayaṇam | nanvekakarmatvādvikalpo vikalpāccaikakarmatvamitītaretarāśrayatvaṃ bhavet | na | pratyabhijñānamātreṇaikatve vijñāte saṃkhyāvaśena vikalpasiddheḥ | ataśca yo nāmātimedhāvitvādekavedagatāni śākhāntarāṇyapyadhīte sa samṛddhaḥ san vrīhiyavairapi miśrairyajeta | tasmādekaṃ karmeti || 9 ||</p>
	    </div><!-- sūtra !-->
	    <div type="sūtra" n="10">
	      <p>yadyapi tāvatkāṭhakādikaṃ nāmadheyaṃ syāttathā 'pyutpattisaṃyogābhāvānnaiva bhindyāt | idaṃ tu naiva karmanāmadheyam | anyāyo hyanekārthatvamityanena nyāyena granthanāmatve sati karmāṇi lakṣaṇayaiva prayogopapatteḥ | kathaṃ punaravagamyate granthanāmaitatkarmaṇyupacaryate na punarviparyaya iti | taducyate |</p>
	      <lg>
		<l>śākhayā hyekayā yogādbahukarmāvabodhanam |</l>
		<l>yujyate karmanānātvānnaikaśākhopalakṣaṇam ||</l>
	      </lg>
	      <p>kāṭhakādiśabdo hi parasparāsaṃbaddheṣu bahuṣu karmasu prayujyate | sa yadi karmanāma syātkarmāntare na prayujyeta | na hi tatra lakṣaṇopapadyate | saṃbandhābhāvāt | sarvābhidhānaṃ tu vyaktivaddurupādam | tasmācchākhayaiva karmāṇi lakṣyante na karmabhiḥ śākhāḥ | tataśca saṃjñayā kāmaṃ śākhā eva bhidyantāṃ na karmāṇi | saṃbandhābhāvāt | tasmāttānyevāgnihotrādīni saṃbandhibhedādanyathā 'nyathā ca vyapadiśyante || 10 ||</p>
	    </div><!-- sūtra !-->
	    <div type="sūtra" n="11">
	      <p>prāyeṇa hetuviparyaye kāryaviparyayo dṛśyata iti kāṭhakādisaṃjñaikatvādekaśākhādhītāgnihotrāderekatvaprasaṅgaḥ | sādhyavyabhicāritvādiyamarthāpattisamā nāma jātiḥ pūrvapakṣahetora<pb n="637" break="no"/>siddhatvopālambhapradarśanārthamevābhihitā | sarvatra ca duṣṭe pūrvapakṣe <note><p>asaduttaratvaṃ jātirityabhidhīyate |</p></note>jātīnāmuttaratvaṃ keṣāṃcidiṣṭam || 11 ||</p>
	    </div><!-- sūtra !-->
	    <div type="sūtra" n="12">
	      <lg>
		<l>kṛtrimaṃ kāṭhakādyuktamākhyāpravacanāditi |</l>
		<l>na vā 'nādīni bhidyante karmāṇyādimatā satā ||</l>
	      </lg>
	      <p>yadyapi kāṭhakāderjāternityatvānnityaivā ' 'khyā tathā 'pi pravacananimitteyaṃ smaryate na ca karmāṇi procyante | śabdaviṣayatvātpravacanasya | tasmādapi na saṃjñayā karmabheda iti || 12 ||</p>
	    </div><!-- sūtra !-->
	    <div type="sūtra" n="13-14">
	      <p>na ca kapālasaṃkhyābhedādbhedaḥ | tatsaṃbandhidvārabhedānabhyupagamāt | tasmādekasminneva karmaṇi sādhanavikalpo bhaviṣyati | nanu cotpattivākyaśiṣṭatvādvikalpo nāstītyuktam | naiṣa doṣaḥ | ubhayorutpattivākyaśiṣṭatvāviśeṣeṇa tulyabalatvāt | kathaṃ punaranekavākyotpāditasyaikatvaṃ vijñāyata iti | tasyottarasūtre parihāraṃ vakṣyāmaḥ || 13 || || 14 ||<note><p>asaduttaratvaṃ jātirityabhidhīyate |</p></note></p>
	    </div><!-- sūtra !-->
	    <div type="sūtra" n="15">
	      <p><pb n="638"/>anubhāṣaṇasūtrametat | athavā punaruktatvaparihārārthamevaitat | punaḥśruterarthavādaguṇārthatvenānyārthatvāt || 15 ||</p>
	    </div><!-- sūtra !-->
	    <div type="sūtra" n="16-17">
	      <p>dvitīyavyākhyāne parihārāntaranivṛttyartho vāśabdaḥ | tatrānyārthā punaḥśrutirbhavati yatra tāvanmātrameva śrūyate | yatra caikavākyagataṃ vidheyāntaraṃ vidyate | na tviha tadekamapi | samastetikartavyatopetapradhānapunaḥśrutiśravaṇāt | etameva śrutisaṃyogāviśeṣaṃ manyate | na caiṣā punaḥśrutiḥ | kutaḥ |</p>
	      <lg>
		<l>ekaśākhānibaddhānāṃ jñāyate hi punaḥ śrutiḥ |</l>
		<l>kaṭhādicaraṇānāṃ tu pratiśākhaṃ sakṛcchrutiḥ ||</l>
	      </lg>
	      <p>pūrvoktena śākhādhyayanavikalpena yena kāṭhakamagnihotraṃ śrutaṃ nāsau kadācittaittirīyakaṃ śṛṇoti | śṛṇvannapi vā svaśākhayaiva pratipannatvāttaittirīyakapratipattyarthamevaitaditi kalpayitvā na punaḥśrutiṃ manyate | evamitaro 'pītaraditi sarva evaikaśrutisaṃyogāviśeṣādagnihotrādi pratipadyante | na ca tatra paurvāparyamasti yena jñāyetānayā śākhayā prathamaṃ vihite śākhāntarīye punaḥśrutirbhūtvā bhetsyatīti | āha ca |</p>
	      <lg>
		<l>śākhānāṃ yugapadvṛtterna punaḥ śrutikalpanā |</l>
		<l>na hi tatraikaśākhāvatkrameṇādhyayanaṃ sthitam ||</l>
	      </lg>
	      <p>tasmādyathaikaśākhākarma<note><p>ekaśākhāyāṃ karmeti pāṭhāntaram |</p></note> deśāntarapuruṣāntarādiṣu punaḥ śrūyamāṇamapi pratipādyabhedānna punaruktaṃ bhavatyevaṃ śākhāntareṣviti |</p>
	      <p>nanu caikayā 'pi śākhayā samastapuruṣapratipādane sati, anarthakameva śākhāntaram | nānarthakam | na hi kaściddve śākhe adhīte | na ca puruṣāntaragataṃ tatpratipādanenārthavadanyānpratyanarthakaṃ bhavati | yastu te 'pi kila śākhinastāmevādhītya pratipatsyanta ityabhiprāyaḥ sa nityatvādvedasya tadadhyayanādhyāpanasaṃbandhānāditvādanupapannaḥ | kiṃ ca |</p>
	      <lg>
		<l>saṃpradāyāgatāṃ muktvā svāṃ samākhyānibandhinīm |</l>
		<l>śākhāṃ śākhāntaraṃ yuktaṃ nādhyetuṃ sadṛśe śrame ||</l>
	      </lg>
	      <p><pb n="639"/>tasmātparakīyaśākhādhyayane 'pyastyeva puruṣāṇāṃ śrama iti yathāvasthitaśākhādhyayanameva | na ca vedaḥ punaruktādidoṣadvāraṃ paryanuyogamarhati | atrāntare bhāṣyakārasya sūtraṃ bhraṣṭam ‘vākyāsamavāyāt’ iti | tadevaṃ vyākhyeyam | naikasminpuruṣe śākhāntaravākyaṃ samavaiti || 16 || 17 ||</p>
	    </div><!-- sūtra !-->
	    <div type="sūtra" n="18">
	      <lg>
		<l>ekasya vedavṛkṣasya kiṃcitkarmaphalāśrayāt |</l>
		<l>evaṃ śākhāḥ prasidhyanti bahuśākhaikavṛkṣavat ||</l>
	      </lg>
	      <p>yadi pratiśākhaṃ karmabhedaḥ syāttata ekamūlābhāvādādita evā ' 'rabhya bhidyamānatvātsamastakarmākhyapuṣpaphalāntaratvādvṛkṣāntaravadvedāntarāṇyevocyeran | na śākhāntarāṇi | ekakarmamūlavidhiskandharūpatve satītikartavyatāyāḥ kvacitkiṃcidadhikamityālocya sārūpyādupapannaḥ śākhāntarabhedavyapadeśaḥ | athavā paunaruktyaparihārārthameva sūtram | tatra nāma punaruktatā bhavati yatra pūrvokto 'rthastasyaiva puṃsaḥ saṃnihito bhavati | na tviha śākhāntaragatasya saṃnidhānamityapunaruktatā || 18 ||</p>
	    </div><!-- sūtra !-->
	    <div type="sūtra" n="19">
	      <p>abhyupetyavādo 'yam | satyapi karmabhede ye tāvadvākyasaṃyuktāḥ śeṣāste 'gnihotrādimātroddeśena vidhīyamānāḥ sarvārthatvena jñāyanta ityavaśyopādātavyā iti naiva śākhāmātraparitoṣavyavasthā labhyate | na ca sūtrakārāṇāmapi kaścitsvaśākhopasaṃhāramātreṇāva<pb n="640"/>sthito yena pratiśākhaṃ karmavyavasthā <note><p>samarthyeta iti—etāvatā granthena caikamagrihotrādikarma pratyaṅgaṃ na śiṣyata ityevaṃ sūtravyākhyānārthaṃ yaccāgrihotrasya kiṃciditi bhāṣyaṃ vyākhyātaṃ jñeyam |</p></note>samarthyeta | <note><p>pradhānānyapītyādivārtikaṃ tu na caikaṃ kaṭhādipuruṣaṃ pratyevāgnihotrādikarma śiṣyata ityevaṃ sūtravyākhyānārthaṃ na ca yatkāṭhaka ityādyabhāṣyavyākhyānārthaṃ jñeyam |</p></note>pradhānānyapi prādhānyena yajamānaniyamaṃ prati, aprabhavantībhiḥ samākhyābhirarthimātramuddiśya vidhīyamānāni sarvaśākhāgatānyekaikaṃ puruṣamupatiṣṭhante | tatraikaphalatvādasamuccaye yena kenacitsādhyamāne phale 'nyeṣāṃ vaiyarthyaprasaṅgaḥ | atha teṣāṃ vikalpenārthavattvaṃ, tadvaraṃ śākhāntarāṇāmeva <note><p>vyavasthiteti—vyavasthitaiḥ kaṭhādicaraṇairityarthaḥ |</p></note>vyavasthitapratipadyamānānāmanākulataraṃ parikalpitamityapunaruktatā || 19 ||</p>
	    </div><!-- sūtra !-->
	    <div type="sūtra" n="20">
	      <p>asamāptivaditi vā chedaḥ | karmabhedapakṣe hi yāvadeva yeṣāṃ samāmnānaṃ tāvadeva teṣāṃ samāpyata iti na brūyuratrāsmākaṃ na samāpyata iti | anvāroho nāma sthalārohaṇamantrāḥ | teṣu maitrāyaṇīyānāṃ samāpyate nāsmākamityabhidhānādadhyetṝṇāmapi karmaikatvaṃ prasiddhamityavasīyate || 20 ||</p>
	    </div><!-- sūtra !-->
	    <div type="sūtra" n="21">
	      <p>anyonyanindayetaretaravidhāne tulyārthayoruditānuditatvayoḥ karmaṇi vikalpo bhavidhyati | tvatpakṣe 'pi cāsau karmaṇoḥ phalaṃ pratyaviśiṣṭaḥ | tathā śaktyaśaktī sarvapuru<pb n="641" break="no"/>ṣāṇāmavyavasthite | sarvaśākhāsvadhikavidhāvekaśākhāyāṃ ca stokāntaratvādaviśiṣṭe | keciccātra lāghavārthina evaṃ varṇayanti | ya eva kila vākyasaṃyuktāḥ śākhāntaravidhayasta eva saṃkīryante | ye tu prākaraṇikāsteṣāṃ vyavasthaiveti | kutaḥ |</p>
	      <lg>
		<l>ekakarmagatāḥ puṃsāṃ vikalpante vidhāyakāḥ |</l>
		<l>tatsamīpasamāmnātaṃ grāhyaṃ prakaraṇasya ca ||</l>
	      </lg>
	      <p>śākhāntareṣu vikalpamāneṣu yathaiva pradhānaṃ vidhīyate 'rthinastadīyaḥ kathaṃbhāvastāmeva vyāpnoti na śākhāntarāṇi | ataścānyagatā guṇāḥ kathaṃbhāvena nāpekṣitāḥ prayogavacanenāmupasaṃhṛtā nāṅgaṃ bhavantīti nānuṣṭheyāḥ | tataśca vākyasaṃyuktānāmalpatvādvidhīyamānānāmastyupasaṃharaṇaśaktiriti | na tvetadyuktamiva | tathā hi |</p>
	      <lg>
		<l>śākhāntaragatasyāpi yadaṅgaṃ karmaṇaḥ sthitam |</l>
		<l>tasyānyatrāpi tādarthyaṃ prāptaṃ kena nivāryate ||</l>
	      </lg>
	      <p>prativedamapi ca prakaraṇaṃ puruṣasya dharmānupadiśati | na ca tadvedāntarasthaṃ pratyapramāṇam, tathā śākhāntare 'pi draṣṭavyam | karmadharmāścaite vijñāyante | tacca karma śākhāntareṣvapi tadevetyaṅgatvāviśeṣaḥ | yadyapi prakaraṇarūpamanyattathā 'pi śākhāntarasthenānenaite 'pi dharmā gṛhītā ityavadhāraṇānna svaprakaraṇagṛhītebhyo viśiṣyante sarvāsvapi ca śākhāsvadhikavidhayo na kathaṃcicchākhayā parimitā bhavantītyalpa evā ' 'yāsa iti nāśaktiḥ | samāptiścādhītāpekṣayopapannatvānna bhedaṃ kalpayati || 21 ||</p>
	    </div><!-- sūtra !-->
	    <div type="sūtra" n="22">
	      <p>anubhāṣaṇasūtraṃ sāmānyaparihārasūtraṃ vā || 22 ||</p>
	    </div><!-- sūtra !-->
	    <div type="sūtra" n="23">
	      <p><pb n="642"/>vaikalpikānāmādita evāṅgīkaraṇādāśritakramātikrame prāyaścittavidhirupapatsyate || 23 ||</p>
	    </div><!-- sūtra !-->
	    <div type="sūtra" n="24">
	      <p>ekatve 'pi samāptirliṅgatvenoktā | ‘samāptivacca saṃprekṣā’ iti samāptivacanaṃ nānātve 'pi | tatra nyāyānusāritvādekatvasyaiva sādhikā | tadvacanasyeyamupapattiḥ pūrvavattvāditi, ārambhāpetkṣatvāt | athavā śabdaprayogasya prasiddhipūrvakatvādyādṛśī vayaṃ samāptiṃ paśyāmastādṛśyāmayaṃ prayukta iti niścinumaḥ | sa ca vastunyasamāpte 'pi tacchākhāvijñeyapadārthasamāptau prayukta iti dṛśyate | tasmādavirodhaḥ || 24 ||</p>
	    </div><!-- sūtra !-->
	    <div type="sūtra" n="26">
	      <p>adīkṣitadarśanaṃ dvādaśāhe tavāpyanupapannam | tāṇḍake sarvaśākhāgatajyotiṣṭomānuvādena prāthamyavidhānāt | na hi tatrāparasyāpi jyotiṣṭomasyotpattirasti yasya niyamaḥ syāt | ata ādhvaryavāṇāmeva niyame, ubhayapakṣe same ca doṣe sati ubhābhyāmeṣo 'rtho varṇanīyaḥ, yadi dvādaśāhena purā didīkṣāṇā ādidīkṣāṇā veti | tasmādaviśiṣṭametat || 25 ||</p>
	      <p><pb n="643"/>atha yaduktamekādaśinyāṃ pakṣavedisaṃmānadarśanaṃ na syāditi | tatra brūmaḥ |</p>
	      <lg>
		<l>anyathā 'pi tu naivāsti pakṣavedyādimānatā |</l>
		<l>ekādaśinyabhāvena stūyate tvekayūpatā ||</l>
	      </lg>
	      <p>ekayūpa ekādaśa paśava ityasya vidheḥ śeṣo 'yaṃ yatpakṣasaṃmitāmityādi | ekādaśinyāṃ hi satyāmanyatarasaṃmānāśrayaṇātkleśo bhavet | tasmādekayūpa eva varamiti | pakṣasaṃmānaṃ tāvadatyantāprāptameveti nityānuvādaḥ | vedisaṃmānopadeśo 'pi praśaṃsārūpeṇaikayūpapraśastataratvajñāpanārthaḥ | rathākṣamātrāntarālatā ca yatraikādaśinī vihitā tatra bhaviṣyatītyavirodhaḥ | iha tu vedisaṃmānasya praśaṃsayā vidheyatvapratīteraśakyamanyastutyarthatvaṃ kalpayitum | ataḥ pakṣasaṃmānasyāprāptasyaiva vedisaṃmānastutyartho nityānuvāda iti samarthayitavyam | prākaraṇikatvāccāsyaivāgnau balīyastvamityanārabhyādhīto rathākṣamātrāntarālavidhistadvinirmuktā vikṛtīrgamiṣyati | sūtramapyevaṃ neyam | yadi hi <note><p>cayana ityarthaḥ |</p></note>dravye vedisaṃmānaṃ na codyeta tato 'rthānāṃ—pakṣasaṃmānādivi<note><p>vidheyānāmityarthaḥ |</p></note>dhīnāmavyavasthā syāt | sā ca rathāntarālatvena bādhyeta, na tvevamastītyavirodhaḥ || 26 ||</p>
	    </div><!-- sūtra !-->
	    <div type="sūtra" n="27">
	      <p><pb n="644"/>vaikalpike ṣoḍaśinyagṛhyamāṇe dvayoratirekaḥ | kriyamāṇe tvekaviṃśatipracayādṛgdvayādekātirekeṇa tisro bhavanti | tasmādavirodhaḥ || 27 ||</p>
	    </div><!-- sūtra !-->
	    <div type="sūtra" n="28">
	      <p>sārasvate hi dvādaśāhanyāyenaivobhayoḥ pakṣayorjyotiṣṭomapūrvakatvādavaśyamevaṃ vaktavyam | yadā puroḍāśinaḥ paurṇamāsīpakṣe tadopavasanti, yadā sāṃnāyyino 'māvāsyāpakṣe tadā vatsānapākurvantīti | bhavati hi kālabhedādapi kartṛbhedopacārastasmādapyadoṣaḥ || 28 ||</p>
	    </div><!-- sūtra !-->
	    <div type="sūtra" n="29">
	      <p>anubhāṣaṇaṃ sāmānyaparihāro<note><p>parihāra iti | atredamākūtam—upahavye bṛhadrathaṃtarapunaḥśruternāsmākaṃ pratiprasavaḥ prayojanatvenābhīpsitaḥ | yenopālabhyemahi | kiṃ tu, anyatkiṃcidityevaṃ sāmānyataḥ parihāra iti |</p></note> vā || 29 ||</p>
	    </div><!-- sūtra !-->
	    <div type="sūtra" n="30">
	      <p>saṃsthāvyavasthārthā<note><p>saṃsthāvyavasthārthā veti—vākāraścārthe | evaṃ ca bhāṣyoktaṃ prayojanamupalakṣaṇaṃ vijñeyam | anyathā dakṣiṇāvyavasthāmātrārthatve saṃsthāpunaḥśrutyānarthakyāparihārāt | na ca vākyabhedaḥ śaṅkanīyaḥ | atideśataḥ pūrvapravṛttyā viśiṣṭavidhyaṅgīkāreṇa tadayogāditi |</p></note> vā bṛhadrathaṃtarayoḥ punaḥśrutirbhaviṣyati || 30 ||</p>
	    </div><!-- sūtra !-->
	    <div type="sūtra" n="31">
	      <p>śākhāntaravihitaprayājānuvādena saha homaṃ vadannanyaśākhādhītaṃ ca ‘kuṭarurasi’ iti mantramaśmādāne vidadhatsarvaśākhāpratyayatvaṃ darśayati || 31 ||</p>
	    </div><!-- sūtra !-->
	    <div type="sūtra" n="32">
	      <p>pratiśākhaṃ vā vidhipṛthaktvaṃ vyavatiṣṭheta | tathā sati hi kramabhedaṃ na yāsyanti svaśākhāvihitāḥ kriyāḥ | parimāṇaṃ ca tadvarti nānyatvaṃ pratipatsyate || 32 ||</p>
	    </div><!-- sūtra !-->
	    <div type="sūtra" n="33">
	      <p><pb n="646"/>yatra smārtāḥ padārthā na kramakālaparimāṇānurodhena bādhitāstatra śrautā bādhiṣyanta
	      iti kuta etat | tenaiva<note><p>tenaiveti—śiṣṭākopādhikaraṇenaivetyarthaḥ |</p></note> gatatvādavācyamiti cenna | sūtrakārasyātraiva prathamābhidhānāt | tatra hi kāraṇāgrahaṇamātramupapattiruktā | śeṣaṃ tviha siddhamasūtritamityapunaruktatvam |</p>
	      <lg>
		<l>tasmāttadeveti mate na karma bhinnaṃ kathaṃcitpratiśākhamiṣṭam |</l>
		<l>na kāraṇaṃ saptamamasti cānyadato<note><p>evamiti nyāyasudhāgṛhītaḥ pāṭhaḥ | uktena prakāreṇa śabdāntarādiṣaṭpramāṇikaiva bhāvanābhedasiddharna śākhāntarapramāṇiketyavemadhyayārthopasaṃhārārthaścaturthaścaraṇa iti jñeyam |</p></note> yathoktaiva tu bhedasiddhiḥ || 33 ||</l>
	      </lg>
	    </div><!-- sūtra !-->
	    <trailer>iti śākhāntarādhikaraṇam || 2 ||</trailer>
	  </div><!-- adhikaraṇa !-->
	  <trailer>iti śrībhaṭṭakumārilaviracite mīmāṃsābhāṣyavyākhyāne tantravārtike dvitīyādhyāyasya caturthaścaraṇaḥ samāptaḥ ||</trailer>
	</div><!-- pāda !-->
	<trailer>samāptaśca dvitīyo 'dhyāyaḥ ||</trailer>
      </div><!-- adhyāya !-->
      <div n="3" type="adhyāya">
	<div n="1" type="pāda">
	  <div n="1" type="adhikaraṇa">
	    <head type="toc">śeṣapratijñādhikaraṇam</head>    
	    <div n="1" type="sūtra">
	      <lg>
		<pb n="647"/>
		<l>dvilakṣaṇyāḥ paraṃ śiṣṭaṃ yāvatkiṃcana lakṣaṇam |</l>
		<l>tatsarvaṃ vaktumārabdhamathātaḥ śeṣalakṣaṇam ||</l>
	      </lg>
	      <p>tathā ca prathamasūtropāttapratijñāpiṇḍavyākhyāpradeśaprada<note><p>praddarśanāvasara ityarthaḥ |</p></note>rśane dharmapramāṇasvarūpaviṣayalakṣaṇadvayārthaṃ codanālakṣaṇasūtreṇaikenaiva sūtritaṃ varṇayitvā kāni asya sādhanāni—aṅgānikāni ca sādhanābhāsāni—anaṅgānīti phalārthatvātadarthatvābhyāṃ kva puruṣaḥ pradhānaṃ dharmasya kva vā puruṣo guṇabhūta ityādi yāvatkiṃcana mīmāṃsitavyaṃ tatsarvaṃ śeṣalakṣaṇenaiva vyākhyātam | śeṣaiḥ samastaireva lakṣaṇairityarthaḥ | iha lakṣaṇānāṃ bahutve 'pi yadekavacanaṃ kṛtaṃ tallakṣaṇatvasāmānyasaṃkhyāmātravivakṣayā |</p>
	      <lg>
		<l>yattu śeṣaḥ parārthatvādityanantaralakṣaṇam |</l>
		<l>tadaṅgatvasya vācyatvādādau tanmātragocaram ||</l>
	      </lg>
	      <p>bahuṣvapi hi lakṣaṇārtheṣu vivakṣiteṣu kramavaśādekastāvadaṅgatvarūpaḥ śeṣa etallakṣaṇagocaraḥ parārthatvahetukaḥ pratipādyate | samāsaśca dvedhā vigṛhya dvayorvākyārthayoḥ pradarśanīyaḥ | śeṣaṃ ca tallakṣaṇaṃ ca, śeṣasya vā 'rthasya lakṣaṇamiti | ṣaṣṭhīsamāsamātrāśrayaṇena vā yathāvyākhyāyamānārtham |</p>
	      <lg>
		<l>aṅgalakṣaṇamevedamihoktaṃ śeṣalakṣaṇam |</l>
		<l>tadviśeṣaprapañcatvāttatrānyāntargatisthiteḥ ||</l>
	      </lg>
	      <p>sarveṣāṃ hi lakṣaṇāntarārthānāṃ prayojyāprayojyaprayojakāprayojakaṣaḍvidhakramaniyamaphalavatkarmaviṣayakartradhikārarūpāṇāṃ tāvadaṅgātmakaśeṣaviśeṣaprakāratvāllakṣaṇāntaragocarāṇāmapi śeṣalakṣaṇāntargatatvāvadhāraṇasthitiḥ | tathā hi—</p>
	      <lg>
		<l>prayojakāḥ prayoktāraḥ śeṣāṇāmeva śeṣiṇaḥ |</l>
		<l>kramo 'pi śeṣa evakaiprayogavacanāśrayaḥ ||</l>
	      </lg>
	      <p>ekaphalasādhanānāmarthānāṃ hyekaphalavadupakāropanibaddhānāṃ vaikaprayogavacanacoditānāṃ yaugapadyānuṣṭhānāśakteḥ sāmarthyenāṅgabhūtaḥ krama āpadyamānaḥ śrutyarthapaṭhanasthānamukhyaprāvṛttikakramākhyapramāṇaṣaṭkavaśena vyavasthāpyate |</p>
	      <lg>
		<pb n="648"/>
		<l>adhikāro 'pi yajñeṣu kartuḥ śeṣasya cintyate |</l>
		<l>bhāvyānāṃ bhāvakaḥ kartā dravyaṃ ko nāma karmaṇām ||</l>
	      </lg>
	      <lg>
		<l>tathā cāsya viśeṣeṇa sūtrabaddhaiva śeṣatā |</l>
		<l>puruṣaśca punaḥ śeṣaḥ karmārthatvena codanāt ||</l>
	      </lg>
	      <p>vakṣyati hi ‘puru<note type="reference"><ref cRef="MīSū:3.1.3.5">( a. 3 pā. 1 a. 3 sū. 5 )</ref></note>ṣaśca karmārthatvāt’ iti jaiminiḥ |</p>
	      <lg>
		<l>tathā 'nāmnātaśeṣāṇāṃ śeṣiṇāṃ saptamādibhiḥ |</l>
		<l>śeṣasadbhāvatadrūpaparimāṇādinirṇayaḥ ||</l>
	      </lg>
	      <p>tatra tu—</p>
	      <lg>
		<l>saptamenātideśena śeṣāḥ santīti sādhite |</l>
		<l>tato 'ṣṭame naye yasya yataśceti nirūpaṇā ||</l>
	      </lg>
	      <lg>
		<l>navame 'rthapradhānatvāttadadhīnā 'nyarū<note><p>ūha ityarthaḥ |</p></note>patā |</l>
		<l>iyattā daśame śeṣabādhābhyuccayacintayā ||</l>
	      </lg>
	      <lg>
		<l>prayogaparimāṇaṃ ca tattantrāvāpalakṣaṇam |</l>
		<l>etadeva prasaṅgena parārthāṅgopajīvanāt ||</l>
	      </lg>
	      <lg>
		<l>anyārthānuṣṭhitaiḥ śeṣairupakāre 'lpakalpanā |</l>
		<l>prasaṅge tadabhāve ca syādbhūyiṣṭhaprakalpanā ||</l>
	      </lg>
	      <lg>
		<l>athavā 'stvidamevaikaṃ tṛtīyaṃ śeṣalakṣaṇam |</l>
		<l>tadeva sūcitaṃ vaktumathātaḥ śeṣalakṣaṇam ||</l>
	      </lg>
	      <lg>
		<l>anyāni pṛthagārambhairlakṣaṇāni kariṣyati |</l>
		<l>idaṃ saparivārāṇāṃ śeṣāṇāmeva lakṣaṇam ||</l>
	      </lg>
	      <p>tatrāthaśabda ānantaryapūrvaprakṛtāpekṣādhikārāṇāmekaṃ sarvānvā vivakṣitvā prayujyate | prāguktamedalakṣaṇānantaroktatvātpūrvaprakṛtamapekṣya śeṣalakṣaṇamārabhyate | kuta iti hetvapekṣāyāmata iti hetuvyapadeśaḥ |</p>
	      <lg>
		<l>yasmādbhedamavijñāya na śakyaṃ śeṣalakṣaṇam |</l>
		<l>vijñātumata etasya ta<note><p>tadānantaryamucyata iti pāṭhāntaram |</p></note>danantaramucyate ||</l>
	      </lg>
	      <lg>
		<l>bhinnānāṃ hi padārthānāṃ śeṣaśeṣitvasaṃbhavaḥ |</l>
		<l>ekatve nāpadiśyeta kaḥ śeṣaḥ kasya śeṣiṇaḥ ||</l>
	      </lg>
	      <lg>
		<l>bhedānantaravaktavyaṃ śeṣalakṣaṇameva ca |</l><pb n="649"/>
		<l>prayojakakramādīnāṃ śeṣatvādhīnacintanāt ||</l>
	      </lg>
	      <lg>
		<l>ayameva ca saṃbandhaḥ saṃmato 'dhyāyayordvayoḥ |</l>
		<l>asmin hi sati sūtrokte nānyo bhāṣyakṛtoditaḥ ||</l>
	      </lg>
	      <lg>
		<l>pūrvayornāsti saṃbandhaḥ sūtrokto 'dhyāyayordvayoḥ |</l>
		<l>prathame 'dhyāya ityādibhāṣyeṇāto 'bhyadhāyi saḥ ||</l>
	      </lg>
	      <p>arthadvāro hyadhyāyādisaṃbandho na granthasvarūpāśraya iti saṃkṣepoktipiṇḍīkṛtavṛttavartiṣyamāṇādhyāyārthapradarśanapūrvaṃ bhāṣyakāreṇaiva saṃbandhaḥ pūrvādhyāyayorabhihitaḥ | iha tu sūtrakāreṇaivāthātaḥśabdābhyāmupanibaddha iti sa eva vyākhyātaḥ—<hi rend="bold">nānākarmalakṣaṇaṃ vṛtta</hi>miti ca |</p>
	      <lg>
		<l>pradhānamātramevoktaṃ nopoddhātādivistaraḥ |</l>
		<l>nānākarmatvamātraṃ hi śeṣalakṣaṇasiddhikṛt ||</l>
	      </lg>
	      <p>prathamādhyāyapratipādito hi pramāṇavivekavidhyarthavādamantrasmṛtiguṇavidhināmadheyavākyaśeṣārthakṛtasaṃdigdhavidhinirṇayapravibhāgaḥ pratyekaṃ bhedādilakṣaṇeṣu bhedenopayokṣyata iti prapañcenānubhāṣitaḥ | tathā cābhyāsādhikaraṇe<note type="reference"><ref cRef="MīSū:3.2.adhi.2">( a. 2 pā. 2 a. 2 )</ref></note> sthitavedapramāṇalakṣaṇabalenoktam ‘aviśeṣā<note><p>ekasyaivaṃ punaḥśrutiriti sūtrārambho jñeyaḥ |</p></note>danarthakaṃ hi syāt’ iti | vidheyāntararahitaścānanyaparo vidhiḥ karmasvarūpameva vidadhatpūrvavihitādavaśyameva karmāntaraṃ karotīti vidhitvanirṇayaphalopajīvanam |</p>
	      <lg>
		<l>tathā 'rthavādavijñānādvipṇvādiguṇakāstrayaḥ |</l>
		<l>yāgā na kalpitāsteṣāṃ vidhiśakterasaṃbhavāt ||</l>
	      </lg>
	      <p>jāmitvājāmitvopakramopasaṃhāramadhyapātino hi ‘viṣṇurupāṃśu yaṣṭavyo 'jāmitvāya’ ityevamādayo 'ntarālasaṃbandhavidhyekavākyatvenārthavādatvātpṛthagvidhitvamalabhamānā na devatāviśiṣṭakarmatrayavidhānārthā vijñāyante |</p>
	      <lg>
		<l>mantrāṇāmapi yatkāryaṃ vihitārthaprakāśanam |</l>
		<l>tena godānagoyāgau nābhyāsādbhedamāgatau ||</l>
	      </lg>
	      <p>yacchabdāmantraṇottamapuruṣādyupahatavidhiśaktayo hi mantrā dharmasādhanatvenocyamā<note><p>ālokyamānā iti pāṭhāntaram |</p></note>nā ‘devāṃśca yābhiryajate dadāti ca’ ityevamādibhirākhyātapadaiḥ punaḥ punaḥ śrutairapi na karmāntaraṃ kalpayanti |</p>
	      <lg>
		<l>tathā śabdārthasaṃbandhasmṛtitattvāvadhāraṇāt |</l>
		<l>prakṣepādhikatāmātrādyāgāddhomasya bhinnatā |</l>
	      </lg>
	      <lg>
		<pb n="650"/>
		<l>tathā na bhidyate karma kāṭhakādisamākhyayā |</l>
		<l>granthanāmasmṛterloke nimittasmaraṇādapi ||</l>
	      </lg>
	      <lg>
		<l>kṛtakaṃ cābhidhānaṃ yadanyairādimaducyate |</l>
		<l>nimittaprabhavatvena sūtrakārasya tanmatam ||</l>
	      </lg>
	      <lg>
		<l>kaṭhena proktamityevaṃ tena<note type="reference"><ref cRef="Aṣṭā:4.3.101">( pā. sū. 4—3—101 )</ref></note> proktamiti smṛteḥ |</l>
		<l>granthaśca procyate nārthaḥ sa hyanuṣṭhīyate naraiḥ ||</l>
	      </lg>
	      <lg>
		<l>tenānuṣṭhitamityevaṃ yadi nāma smṛtirbhavet |</l>
		<l>karma kāṭhakamucyeta kaṭhenānuṣṭhitaṃ hi yat |</l>
	      </lg>
	      <lg>
		<l>kaṭhenādhyāpitaṃ proktamityarthe taddhito yataḥ |</l>
		<l>smaryate granthanāmātastasyādhyāpanasaṃbhavāt ||</l>
	      </lg>
	      <lg>
		<l>guṇaścāpūrvasaṃyoge nāmadheyaṃ ca bhedakam |</l>
		<l>bhedopayoginā tena guṇanāmatvabodhayoḥ ||</l>
	      </lg>
	      <lg>
		<l>prājāpatyeṣu yāgānāmekānekatvasaṃśaye |</l>
		<l>kṛtaḥ prakṛtivacchabdavākyaśeṣeṇa nirṇayaḥ ||</l>
	      </lg>
	      <lg>
		<l>paśusaptadaśatvasya na yāgeyattayā vinā |</l>
		<l>siddhirastīti cārthena siddhaḥ saṃdigdhanirṇayaḥ ||</l>
	      </lg>
	      <lg>
		<l>evamatra prapañcena pūrvādhyāyārthavarṇanam |</l>
		<l>uttarādhyāyasiddhyarthamanukrāntamaśeṣataḥ ||</l>
	      </lg>
	      <lg>
		<l>śeṣatve karmabhedāttu nādhikārthopayogitā |</l>
		<l>tasmātsa eva vṛtto 'tra saṃkṣepeṇopasaṃhṛtaḥ ||</l>
	      </lg>
	      <lg>
		<l>grāhyaṃ na tvetadekāntātsaṃkṣepoktiprayojanam |</l>
		<l>yataḥ pūrvavadeveha prapañco 'pyupayokṣyate ||</l>
	      </lg>
	      <lg>
		<l>upoddhātoditenaiva śeṣatvamabhidhāsyati |</l>
		<l>bhāvārthaphalavattvena karmaṇāmapi jaiminiḥ ||</l>
	      </lg>
	      <lg>
		<l>tathā cāpūrvabhedena karmabhedānusāriṇā |</l>
		<l>ājyauṣadhādidharmāṇāṃ vyavasthāṃ sā<note><p>teṣāmarthādhikaraṇa iti śeṣaḥ |</p></note>dhayiṣyati ||</l>
	      </lg>
	      <p>tathā ca |</p>
	      <lg>
		<l>prasaktānuprasaktoktamṛgyajuḥsāmalakṣaṇam |</l><pb n="651"/>
		<l>śruterjā<note type="reference"><ref cRef="MīSū:3.3.1.1">( a. 3 pā. 3 a. 1 sū. 1 | )</ref></note>tādhikāraḥ syādityasminnupayokṣyate ||</l>
	      </lg>
	      <lg>
		<l>tasmādvistarasaṃkṣepāvarthamārgāvubhāvapi |</l>
		<l>vyākhyāyāmupayujyete iti kaścitkvacitkṛtaḥ ||</l>
	      </lg>
	      <lg>
		<l>evamarthadvaye tāvadathaśabdasya varṇitam |</l>
		<l>saṃbandho 'dhyāyayorukto yadvā 'rthātsiddha eva saḥ ||</l>
	      </lg>
	      <lg>
		<l>tataścāpunaruktatvādvakṣyamāṇārthagocarā |</l>
		<l>adhikārārthatā vaktumathaśabdasya śakyate ||</l>
	      </lg>
	      <p>prathamādhyāyaprathamasūtre hi dharmajñānecchāyā vakṣyamāṇavyākhyeyatvenānupanyāsādantarānuṣṭheyatvamātramevopadeṣṭavyamityadhikārārthatvaṃ noktam | yadapi tadupasarjanatvena dharmajñānamupāttaṃ tadapyarthavyākhyānakaraṇātsvayameva śiṣyāṇāṃ bhavatīti na sūtrakārabhāṣyakāravyākhyātṛvacanopāttādhikārakarmatvenāvadhāritam |</p>
	      <lg>
		<l>vaktṛvākyagataṃ yattu syātkiṃcidadhikārabhāk |</l>
		<l>na jijñāsāpadaṃ tasya śrotuḥ svārthanirūpakam ||</l>
	      </lg>
	      <lg>
		<l>iha tvadhyāyarūpaṃ vā tadarthātmakameva vā |</l>
		<l>vyākhyāyāmadhikartuṃ hi śakyate śeṣalakṣaṇam ||</l>
	      </lg>
	      <p>ataḥ paraṃ śeṣalakṣaṇamadhikṛtaṃ tadādareṇa śrotavyam | yato 'dhyāyāntarāvakāśo 'dyāpi nāstīti | ataḥ śeṣalakṣaṇamadhikṛtaṃ veditavyamiti śakyaṃ vaktum |</p>
	      <lg>
		<l>śeṣasyaivādhikāro 'tra yukto nānyasya kasyacit |</l>
		<l>śeṣadhīsiddhyapekṣatvādanyalakṣaṇavāgdhiyām ||</l>
	      </lg>
	      <p>saptamādiṣaṭkastāvadupadeśapūrvakātideśaviṣayatvādupadeśavicārārthaprathamaṣaṭkasamāptiṃ pratīkṣate | tathā 'dhikāro 'pi yathopadiṣṭakarmānuṣṭhānasāmarthyena karturavadhāryata iti kramaniyamaparyantopadeśajñānottarakālamārapsyate | tathā hi |</p>
	      <lg>
		<l>bhāro yo yena voḍhavyaḥ sa prāgātolito yadā |</l>
		<l>tadā kastasya vọdheti śakyaṃ kartṛnirūpaṇam ||</l>
	      </lg>
	      <lg>
		<l>prayojakavaśau ceṣṭau mukhyaprāvṛttikakramau |</l>
		<l>caturthalakṣaṇādūrdhvaṃ kramataścintayiṣyate ||</l>
	      </lg>
	      <lg>
		<l>prayojako 'pi śeṣāṇāṃ śeṣyanyastvaprayojakaḥ |</l><pb n="652"/>
		<l>kariṣyate parā tasmāttaccintā śeṣalakṣaṇāt ||</l>
	      </lg>
	      <lg>
		<l>tenātraivedamārabhyamiti siddhe 'bhidhīyate |</l>
		<l>prakārairbahubhiścedaṃ kartavyaṃ śeṣalakṣaṇam ||</l>
	      </lg>
	      <lg>
		<l>svarūpahetusaṃbandhatatpramāṇabalābalaiḥ ||</l>
	      </lg>
	      <lg>
		<l>nanu jñeyā yathā śeṣāḥ śeṣiṇo 'pi tathaiva naḥ |</l>
		<l>naikasminnapyavijñāte vyavahāro hi sidhyati ||</l>
	      </lg>
	      <p>ucyate—</p>
	      <lg>
		<l>jñātavyā ubhaye satyaṃ sūtraṇīyā na tūbhaye |</l>
		<l>arthāpattyā hi sidhyanti dvitīyā ekalakṣaṇāt ||</l>
	      </lg>
	      <lg>
		<l>tatra sūtrāṇi śeṣāṇāṃ kiṃ kāryāṇyuta śeṣiṇām |</l>
		<l>phalaprayāsatulyatvātprasajyeta yathāruci ||</l>
	      </lg>
	      <lg>
		<l>prādhānyāccheṣiṇāṃ sākṣādyuktaṃ vā śeṣilakṣaṇam |</l>
		<l>na tu tatkriyate tatra kartavyaṃ hi dvayaṃ bhavet ||</l>
	      </lg>
	      <lg>
		<l>śeṣo 'syāstīti matvarthādevaṃ śeṣī nirūpyate |</l>
		<l>na sa śeṣamavijñāya jñātuṃ śakyeta kenacit ||</l>
	      </lg>
	      <lg>
		<l>tenopasarjanasyāpi śeṣasyaiveha lakṣaṇam |</l>
		<l>kriyate śeṣiṇastvarthāttajjñānenaiva setsyati ||</l>
	      </lg>
	      <lg>
		<l>śrutyādibhiḥ pramāṇaiśca śeṣatvasyaiva nirṇayaḥ |</l>
		<l>śeṣī tadviṣayatvena lakṣyate nāntarīya<note><p>yadvinā yadanupapannaṃ tattasya nāntarīyakamityucyate |</p></note>kaḥ ||</l>
	      </lg>
	      <lg>
		<l>śrutyādisamavāye ca vakṣya<note type="reference"><ref cRef="MīSū:3.3.adhi.7">( a. 3 pā. 3 a. 7 ) ityatreti śeṣaḥ</ref></note>te yadbalābalam |</l>
		<l>taccheṣiṇyaviruddhatvāccheṣagocarameva naḥ ||</l>
	      </lg>
	      <p>tasmāccheṣalakṣaṇameva samastatadgataprakāraviśiṣṭaṃ vaktumidaṃ pratijñātam ‘athātaḥ śeṣalakṣaṇam’ iti | tatra <hi rend="bold">kaḥ śeṣa</hi> iti—svarūpābhidhānapratijñā | <hi rend="bold">kena hetuneti</hi>—yenāsau śeṣa ityucyate | tasya ca kārakahetostaddharmasyaiva lakṣaṇaṃ vakṣyata iti pratijñāyate | tathā viniyogaprakārajñānaṃ kva śeṣiṇi kaḥ śeṣaḥ katamena pramāṇena katamatpramāṇāntaraṃ bādhitvā <pb n="653"/>vinā bādhena vā viniyujyate | tathā viniyojakaśrutyādiṣaṭkasvarūpajñānaṃ teṣāṃ balābalajñānaṃ ca | tatra prathame pāde tāvachrutiviniyogaḥ kiṃcicca prāsaṅgikam | dvitīyapādādau liṅgaviniyogaḥ | tṛtīyapādādau tadeva pramāṇadvayamupanyasyopakramopasaṃhāradvāreṇaikavākyatvena siddhāntasthāpanādvinā 'pi vākyagrahaṇena ‘prā<note type="reference"><ref cRef="MīSū:3.3.1.2">( a. 3 pā. 3 a. 1 sū. 2 ) etatsūtrāvayavaḥ</ref></note>yadarśanāt’ iti vākyaviniyogamuktvā prakaraṇakramasamākhyābhirviniyogaḥ sūtropanibaddha eva vakṣyate | tato balābalādhikaraṇam | tataḥ paraṃ ca śrutiliṅgavākyānāṃ prakaraṇena saha virodhāvirodhacintā tāvadyāvat <note type="reference"><ref cRef="MīSū:3.6.7.18">( a. 3 pā. 6 a. 7 sū . 18 ) |</ref></note>‘tulyaḥ sarveṣāṃ paśuvidhiḥ’ iti | tataśca<note><p>( caturṇāmiti—śrutiliṅgavākyaprakaraṇānāmityarthaḥ</p></note>turṇāṃ krameṇa saha punaḥ saiva cintā yāvat <note type="reference"><ref cRef="MīSū:3.7.8.18">( a. 3 pā. 7 a. 8 sū. 18 )</ref></note>‘śāstraphalaṃ prayoktari’ iti | tata upoddhātapūrvakaṃ pañcabhiḥ saha samākhyāyā virodhāvirodhaviṣayavicāreṇādhyāyaparisamāptiḥ | <hi rend="bold">etattātparyeṇānyadupodghāta</hi>prasaktānuprasakteriti vakṣyamāṇamanusaṃkīrtyate | pradarśitamucyamānaṃ sukhaṃ grāhayiṣyate | sarvaṃ caitaccheṣalakṣaṇapratijñayaiva piṇḍīkṛtaṃ pratijñātamiti na bhedena sūtritam || 1 ||</p>
	    </div><!-- sūtra !-->
	    <trailer>iti śeṣapratijñādhikaraṇam || 1 ||</trailer>
	  </div><!-- adhikaraṇa !-->
	  <div n="2" type="adhikaraṇa">
	    <head type="toc">śeṣatvanirvacanādhikaraṇam</head>
	    <div n="2" type="sūtra">
	      <p>kiṃ ca |</p>
	      <lg>
		<l>śeṣalakṣaṇamātroktāvarthātsyāccheṣilakṣaṇam |</l>
		<l>ataḥ śeṣaḥ parārthatvādityuktaṃ śeṣalakṣaṇam ||</l>
	      </lg>
	      <p>śeṣaśabdasyānekādhikādyarthavacanatvādihāṅgaguṇadharmādiparyāyavācitvaparigrahārthaṃ hetuviśeṣābhidhānaṃ parārthatvāditi |</p>
	      <lg>
		<l>yaccānyadavinābhāvaprayojyatvādikāraṇam |</l>
		<l>tacca sarvaṃ nirākartuṃ pārārthyamiha gṛhyate ||</l>
	      </lg>
	      <p>dvāvapi cārthau śrutyarthāpattibhyāmupāttāviti codanālakṣaṇasūtravadvākyabhedadoṣaṃ parihṛtya vyākhyeyam | tathāhi |</p>
	      <lg>
		<l>na śeṣo 'nyaḥ parārthatvānna ca hetvantareṇa saḥ |</l><pb n="654"/>
		<l>anyonyaniyamenaivaṃ pa<note><p>pakṣahetvoḥ parigraha iti-atrāyamanumānaprayogaḥ | prayājādiḥ śeṣapadavācyaḥ | parārthatvāt | yannaivaṃ tatraivaṃ yathā ghaṭādiḥ | yadyapyatra śeṣapadavācyatāvacchedakaṃ parārthatvameva pakṣatāvacchedakamiti hetuvyāpakasādhyasamānādhikaraṇo heturiti vyāptigrahakāla eva hetau sādhyādhikaraṇavṛttitve bhāsamāne samānasaṃvitsaṃvedyatayā hetvadhikaraṇavṛttisvasyāpi sādhye bhānātsādhyasiddhiranumitipratibandhikā saṃbhāvyate tathā 'pi sādhyābhāvavadavṛttitvarūpasādhyasāmānādhikaraṇyāghaṭitavyāptijñānasyaiva hetutvāṅgīkārāt | athavā vyatirekyanumānatvādasya sādhyābhāvavyāpakībhūtābhāvapratiyogitvarūpavyatirekavyāptijñānasyaivānumitihetutvāṅgīkārātpakṣatāvacchedakahetvoraikye 'pi na kācitkṣatiriti dik |</p></note>kṣahetvoḥ parigrahaḥ ||</l>
	      </lg>
	      <p>iha ca |</p>
	      <lg>
		<l>śeṣatvaṃ kecidicchanti hyavinābhāvalakṣaṇam |</l>
		<l>prayojyalakṣaṇaṃ tvanye tadādhikyena cāpare ||</l>
	      </lg>
	      <lg>
		<l>anye tvantatayā tasya vidhyantatvaparigrahāt |</l>
		<l>upakāreṇa śeṣatvaṃ bahubhiścaiva lakṣitam ||</l>
	      </lg>
	      <p>tadbhāvabhāvitvena tāvadyo yena vinā na bhavati sa tasya śeṣaḥ | tadyathā 'ṅkurastoyādibhirvinā na bhavati | ghaṭaśca mṛtpiṇḍadaṇḍacakrādibhiriti tayostāni śeṣatvena jñāyante | tatrocyate |</p>
	      <lg>
		<l>ayuktamevaṃ śeṣatvamavinābhāvalakṣaṇam |</l>
		<l>vyabhicārāttathāhīdamaśeṣeṣvapi dṛśyate ||</l>
	      </lg>
	      <lg>
		<l>sarvadā hyavinābhūtā rūpasparśādayaḥ kṣitau |</l>
		<l>na caiṣāṃ tulyakalpatvādbhavatyanyonyaśeṣatā ||</l>
	      </lg>
	      <lg>
		<l>svāminā ca vinā dāsā na bhavanti kadācana |</l>
		<l>tathā gṛhādayasteṣāṃ śeṣaḥ svāmī ca neṣyate ||</l>
	      </lg>
	      <lg>
		<l>pradhānānāṃ pradhānaiśca vinābhāvo na dṛśyate |</l>
		<l>tatra syāccheṣaśeṣitvaṃ teṣāmapi parasparam ||</l>
	      </lg>
	      <lg>
		<l>evamaṅgapradhānānāmaṅgānāṃ ca parasparam |</l>
		<l>prasajyetaiva śeṣatvamavinābhāvalakṣaṇam ||</l>
	      </lg>
	      <lg>
		<l>etenādhyayanādhānakṛṣidravyārjanādiṣu ||</l>
	      </lg>
	      <lg>
		<l>vācyaṃ prasaṅgiśeṣitvaṃ tairvinā kratvasaṃbhavāt |</l>
		<l>tasmātsatyavinābhāve vinābhāve 'pi vā kvacit ||</l>
	      </lg>
	      <lg>
		<pb n="655"/>
		<l>prayojyo yasya yastasya sa śeṣa iti niścayaḥ |</l>
	      </lg>
	      <p>na ca svāmī dāsena rūpasparśādibhirvā yathodāhṛtairanyonyaṃ prayujyate | yenātiprasaṅgaḥ syāt | na tvetadapi śeṣatvalakṣaṇaṃ ghaṭate | kutaḥ |</p>
	      <lg>
		<l>lakṣyalakṣaṇayordṛṣṭo vyabhicāro dvayorapi |</l>
		<l>puroḍāśakapālaṃ hi na ca tāvatprayujyate ||</l>
	      </lg>
	      <lg>
		<l>si<note><p>siddheriti—puroḍāśaprayojyatvādityarthaḥ |</p></note>ddhestuṣopavāpena śeṣastattasya ceṣyate |</l>
		<l>tathā homāḥ prayujyante bhedanaskandanādibhiḥ ||</l>
	      </lg>
	      <lg>
		<l>nimittairna ca teṣveṣāṃ homānāṃ śeṣatā matā |</l>
		<l>tasmādyo vihite yasminnadhiko 'nyo vidhīyate ||</l>
	      </lg>
	      <lg>
		<l>tasya taṃ prati śeṣatvamatirekeṇa lakṣyate |</l>
	      </lg>
	      <p>sarvatraiva phalavatpradhānavidheraṅgavidhayo 'ṅgāni pradhānebhyo 'tiricyanta ityetadevātirekalakṣaṇaṃ śeṣatvaṃ yuktamityukte 'bhidhīyate |</p>
	      <lg>
		<l>vyabhicāryatireko 'pi pradhāneṣvapi darśanāt |</l>
	      </lg>
	      <lg>
		<l>tānyapi hyatiricyante śeṣebhyo 'dhikaśeṣavat |</l>
	      </lg>
	      <lg>
		<l>anye vidhyādinirdiṣṭapradhānebhyaḥ parānvidhīn |</l>
		<l>dṛṣṭvā 'ṅgānyadhyavasyanti vidhyantatvaparigrahāt ||</l>
	      </lg>
	      <lg>
		<l>vidhyanto vā pravarteta vikṛtau prakṛtāviva |</l>
		<l>vidhyantavihitāṃstatra śeṣānvakṣyati jaiminiḥ ||</l>
	      </lg>
	      <p>tasmādvidhyādivihitapradhānakathaṃbhāvākāṅkṣāpūraṇasamarthavidhyantavihitatvalakṣaṇameva śeṣatvaṃ sūtrakārābhipretamityukte 'bhidhīyate |</p>
	      <lg>
		<l>upakramopasaṃhāramadhyāmnāteṣu śeṣatām |</l>
		<l>vicitrāmupalabhyaitanneṣyate śeṣalakṣaṇam ||</l>
	      </lg>
	      <p>yadi hi niyogato vākyaprakaraṇānteṣveva vyavasthitāḥ śeṣavidhayaḥ samāmnāyeraṃstata etadavyabhicārāllakṣaṇamāśrīyeta | na tvevamāmnāyante | triṣvapyādimadhyāvasāneṣu samāmnānāt |</p>
	      <lg>
		<l>pradhānādau vidhīyante ye śākhācchedanādayaḥ |</l>
		<l>vidhyādivihitatvātte nā ' 'pnuyurdarśaśeṣatām ||</l>
	      </lg>
	      <lg>
		<l>karmaṇā saha codyante ye havirdevatādayaḥ |</l>
		<l>śeṣāste 'pi na yujyeraṃstadantāmnānavarjanāt ||</l>
	      </lg>
	      <p><pb n="656"/>aṅgavidhyupakrameṣu tāvadvākyaprakaraṇeṣu tadgatakiṃbhāvākāṅkṣitaprayojanakalpanāvelāyāṃ kathaṃbhāvākāṅkṣāyuktapradhānavidhidarśanāttadapekṣitopakārasiddhyarthatvena teṣāmavadhāryamāṇānāṃ vidhyādigatānāmapi śeṣatvamastīti na vidhyantavidhānamevaikaṃ śeṣalakṣaṇatvenāvakalpate |</p>
	      <lg>
		<l>śeṣaṃ tasyaiva taṃ vidyādupakāreṇa lakṣitam |</l>
		<l>bhavatyevaṃ ca homāderbhinnādi pratyaśeṣatā ||</l>
	      </lg>
	      <lg>
		<l>na hi bhinnopakārārthaḥ sa taddhyevopakārakam |</l>
		<l>vede ca nānyadaṅgatvakāraṇaṃ dṛśyate kvacit ||</l>
	      </lg>
	      <p>na hyanupakurvātkiṃcidapyaṅgaṃ kasyacidbhavet | tasmādupapannamidaṃ lakṣaṇamiti | tathā copariṣṭādapi tatra tatra pradeśe bhāṣyakāro vakṣyati—‘yo yasyopakaroti sa tasya śeṣaḥ | upakāralakṣaṇaṃ hi śeṣatvam’ ityevamādi |</p>
	      <lg>
		<l>tādarthyamapi naivānyadupakārātpratīyate |</l>
		<l>tenopakāra evaiko vijñeyaṃ śeṣalakṣaṇam ||</l>
	      </lg>
	      <p>na tvetadapi ghaṭate | kutaḥ |</p>
	      <lg>
		<l>evaṃ sati pradhānānāmaṅgānāṃ ca parasparam |</l>
		<l>aṅgāṅgānāṃ ca sarveṣāṃ saṃkīryetaiva śeṣatā ||</l>
	      </lg>
	      <p>yathaiva hyaṅgāni pradhānānāmupakurvanti tathaivānuṣṭhāpanenopakārapratigrahaṇācca pradhānānyapyaṅgānāmupakurvantyeva | kutaḥ |</p>
	      <lg>
		<l>pradhānairaprayuktāni kuryānnāṅgāni kaścana |</l>
		<l>upakāryairvinā tāni nopakartuṃ ca śaknuyuḥ ||</l>
	      </lg>
	      <lg>
		<l>pradhānānyapyato 'ṅgānāmaṅgāni syuranugrahāt |</l>
		<l>syādanyonyopakārācca teṣāmanyonyaśeṣatā ||</l>
	      </lg>
	      <lg>
		<l>naikenāpi pradhānena vinā 'nyaiḥ sādhyate phalam |</l>
		<l>tenaitānyupakurvanti phalasiddhau parasparam ||</l>
	      </lg>
	      <lg>
		<l>tasmātparasparāṅgatvamupakārātprasajyate |</l>
		<l>nāyamaṅgakṛtādeṣāmupakārādvilakṣaṇaḥ ||</l>
	      </lg>
	      <p>evamaṅgānāmapyanyonyāpādānaṃ darśayitavyam | tataścaikapradhānavikāreṣvekāṅgamane 'pi samastasāṅgapradhānagamanādaniyamaḥ prāpnoti |</p>
	      <lg>
		<l>tathā dravyārjanādhānasvādhyāyādhyayanādiṣu |</l>
		<l>sarvakarmāṅgatāprāptiḥ kāryaiḥ sarvopakāriṣu ||</l>
	      </lg>
	      <p><pb n="657"/>na hi tadanugraharahitaṃ kiṃcitsidhyati | tataścārthimātraviṣayakāmaśrutiparigrahāt ‘vasante brāhmaṇam’ ityādīnāṃ nimittārthatvācchūdrādhikārādidoṣaprasaṅgaḥ |</p>
	      <lg>
		<l>jñātaṃ ca lakṣaṇaṃ sarvaṃ lakṣyaṃ lakṣayituṃ kṣamam |</l>
	      </lg>
	      <lg>
		<l>tatra dṛṣṭopakārāṇāṃ tatkṛtā śeṣatā bhavet |</l>
	      </lg>
	      <lg>
		<l>adṛṣṭārthe tu saṃskāre paryagnikaraṇādike ||</l>
		<l>prayājādiṣvapūrvāṃśaistathā ' 'rādupakāriṣu ||</l>
	      </lg>
	      <p>anavagataśeṣatvāvastheṣūpakārādarśanāttadadhīnāvadhāraṇaṃ śeṣatvaṃ na syāt | kalpita upakāre bhaviṣyatīti cet | na | prāgaṅgatvādupakārakalpanāpramāṇābhāvāt | yo hi yasya phalasya phalavato vā śeṣatvenāvadhārito bhavati sa kathaṃ tasyopakariṣyatītyapekṣite sati dṛṣṭamupakāramapaśyadbhistasmādadṛṣṭaḥ parikalpyate | yāvattu śeṣatvameva nāvagamyate tāvatkena pramāṇenādṛṣṭakalpanā syāt | tataścetaretarāśrayaḥ prasajyate | tathāhi |</p>
	      <lg>
		<l>upakāreṇa śeṣatvaṃ śeṣatvāccopakāritā |</l>
		<l>svātantryeṇa prasiddhaṃ hi na hyanyataradetayoḥ ||</l>
	      </lg>
	      <p>dṛṣṭārthānāmapi cāvahantyādīnāṃ niyamānna kaścidupakāro dṛśyata iti na niyogato 'ṅgatvaṃ syāt | na ca prāsaṅgikatvācchāstreṇopakāraḥ pratipādyata iti | pratyakṣādibhirevopakāraṃ gṛhītvā śeṣatvaṃ gamyeta | tataśca śrutyādipramāṇakaṃ śeṣalakṣaṇaṃ naivānenā ' 'śrīyeta | tathā prāsaṅgikānyanyaprayojanānyaṅgānyanyārthānyapyanyasyopakārīṇīti tantriprayojakavaditarasyāpi śeṣatvaṃ gaccheyuḥ | tatra <note type="reference"><ref cRef="MīSū:5.1.15.28">( a. 5 pā. 1 a. 15 sū 28 )</ref></note>‘prāsaṅgikaṃ ca notkarṣet’ <note type="reference"><ref cRef="MīSū:4.1.14.34">( a. 9 pā. 4 a. 7 sū. 28 )</ref></note>‘prāsaṅgikeprāyaścittaṃ na vidyate’ <note type="reference"><ref cRef="MīSū:">( a. 4 pā. 1 a. 14 sū. 34 )</ref></note>‘na vā 'pātratvādapātratvaṃ tvekadeśatvāt’ <note type="reference"><ref cRef="MīSū:6.4.2.3">( a. 6 pā. 4 a. 2 sū. 3 )</ref></note>‘api vā śeṣabhājāṃ syāt’ ityādinyāyavirodhaḥ | evametasminnapi pakṣe sarvaṃ tantraṃ vighaṭate | tasmāducyate ‘śeṣaḥ parārthatvāt’ iti |</p>
	      <lg>
		<l>upakāramalabdhvaiva yo yadartho 'vagamyate |</l>
		<l>tādarthyalabhyaśeṣatvaḥ sa tasyopakariṣyati ||</l>
	      </lg>
	      <p>āha—kiṃ tādarthyopakārayorbhedo 'pyasti | bāḍhamasti | kutaḥ |</p>
	      <lg>
		<l>apakurvannapīṣṭo hi tadarthavyapadeśabhāk |</l>
		<l>upakurvannapi tvanyastadartha iti nocyate ||</l>
	      </lg>
	      <p>uddeśamātreṇa tāvattādarthyaprasiddhiḥ | sā copakārāpakārayostulyā | tadyathā—maśa<pb n="658" break="no"/>kārtho dhūma ityapakāriṇyapi prayujyate | tathopakurvannapi prasaṅgyaprayojakayoṃrna tādarthyena vyapadiśyate | na hi kaścidapi śālikulyāsthamudakaṃ pibanmadarthametāḥ praṇītā ityadhyavasyati | tasmādanyattādarthyamanyaścopakāra iti vijñāyate | nanvevaṃ satyapakārako 'pi śeṣaḥ prāpnoti | loke tāvatprāpnotu nāma | vede punaranapekṣitatvānna bhaviṣyatīti | yo hi tādarthyenāvadhāritaḥ sa kimupakariṣyati, athāpakariṣyatīti saṃdigdhe śeṣibhirapakāro nāpekṣita iti taṃ parityajyāpekṣāsāmarthyādupakāraḥ kalpyate | nanu copakāranirapekṣaṃ naiva tādarthyaṃ śakyaṃ kalpayitum | kutaḥ |</p>
	      <lg>
		<l>ākāṅkṣati pradhānaṃ hi na yāvadupakārakam |</l>
		<l>tāvatsāmīpyayukto 'pi nāṅgamityavadhāryate ||</l>
	      </lg>
	      <p>na hi prayājādayaḥ sāmīpyamātreṇaivopakāranirapekṣāstādarthyaṃ pratipadyante | tasmādupakārapūrvakameva tādarthyamiti sa eva śeṣatvakāraṇaṃ prāpnoti | naiṣa doṣaḥ |</p>
	      <lg>
		<l>śrutyā tāvattadarthatvaṃ kvacitpūrvaṃ pratīyate |</l>
		<l>anyatrāpyupakāritvādapekṣāmātrapūrvakam ||</l>
	      </lg>
	      <p>‘daśā<note><p>daśāpabitreṇeti—vastrakhaṇḍenetyarthaḥ |</p></note>pavitreṇa grahaṃ saṃmārṣṭi’ ‘vrīhīnprokṣati’ ityādiṣu tāvacchrutyaiva tādarthye 'bhihite 'ṅgatvamavadhāryopakāraḥ kalpyate | yatrāpi tu prayājādau tādarthyābhidhānābhāvādupakārapūrvakatvaṃ lakṣyate tatrāpyapekṣāmātrameva tasya, prathamaṃ na niṣpattiḥ | na hyanavagatāṅgatveṣu prayājādiṣūpakāradarśanaṃ kalpanaṃ cāstītyuktam | ato darśapūrṇamāsayorupakāramapekṣamāṇayoḥ prayājādiṣu copakāryamapekṣamāṇeṣvaniṣpannāvastha evopakāre prakaraṇāttādarthyaṃ tāvatpratīyate | tadanyathānupapattimātreṇopakārakalpanā | tenopakārāpekṣāmātramiha tādarthyapramāṇānumāne vyāpriyate | nopakārādeva śeṣatvaṃ tādarthyaṃ vetyanavadyam | evaṃ ca sati śrutyādīnyeva tādarthyapratipādanarūpeṇa śeṣasya viniyojakānīti tadvivekārthaṃ lakṣaṇamārabdhavyam | satyapi cāṅgapradhānādīnāmupakārasaṃkare 'tādarthyādasaṃkarasthitisiddhiḥ | tasmātparārthatvalakṣaṇameva śeṣatvaṃ nirdoṣam | <hi rend="bold">yaḥ parasyopakāre vartata iti</hi>—pārārthyamevopakāreṇa phalenābhidhīyata ityavagantavyaṃ na tvatraiva lakṣaṇoktibhrāntiḥ kartavyā | tathā ca sphuṭī karoti <hi rend="bold">ye parārthāste vaktāro bhavantīti</hi> | paraḥ punarupakāralakṣaṇa<pb n="659" break="no"/>bhrāntyā vadati—<hi rend="bold">yathopādhyāyaḥ śiṣyāṇāmiti</hi> | <hi rend="bold">satyaṃ vartata</hi> iti—tādarthyopakāra<note><p>vyatireketi pāṭhāntaram |</p></note>vyatikaradarśanādihālakṣitaṃ śeṣatvamityupekṣyaitadudāharaṇamaikāntikapārārthyayuktamudāharati<hi rend="bold">tadyathā garbhadāsa</hi> iti | sa hyutpattyaiva svāmyarthena prasiddhaḥ | anaṅvāṃśca vahanārthatayā | na tu svāmī tādarthyenāvagamyata iti vivekaḥ | parastu tatrāpyupakārakatvādastyeva kaścittādarthyaleśa iti pratyavatiṣṭhate—<hi rend="bold">nanu garbhadāsasyāpīti</hi> | siddhāntavādī tvāha<hi rend="bold">ātmana evāsau saṃvidadhāna</hi> iti | u<note><p>uddeśena hītiidamatrā ' 'kūtam | nirūpakatāsaṃbandhe yanniṣṭhoddeśyatāviśiṣṭakṛtikārakatvena vihitaṃ yat, tattvaṃ tadaṅ gatvamiti | ‘darśapūṃrṇamāsābhyāṃ svargakāmo yajeta’ ityanena darśapūrṇamāsayoḥ svarganiṣṭhoddeśyatāviśiṣṭakṛtikārakatvena vihitatvāllakṣaṇasaṃgatiḥ | atra ca lakṣaṇe kṛtikārakatvaṃ kṛtyanvitakartṛtvādyanyatamānvitatvam | vihitatvaṃ ca svaniṣṭhaprakāratānirūpitaviśeṣyatāvacchedakatāvacchedakatvasaṃbandhena vidhiviśiṣṭatvam | ataḥ karaṇatvādīnāmeva kṛtyanvitatvādū bhāvanāyā eva ca vidhiviṣayatvānnāvyāptyādiśaṅkāvakāśa iti dik |</p></note>ddeśena hi tādarthyaṃ vivicyate | na ca svāmino garbhadāsādyuddeśena tadupakārāya pravṛttiḥ | kiṃ tarhi, svārthasiddhiprayuktā, nāntarīyakatatsaṃvidhānādaśeṣatvam | <hi rend="bold">yaistu dravyaṃ cikīrṣyata iti</hi>—punaruktaśaṅkayopanyāsaḥ | nanu ca tadadhyāyoktenaiva lakṣaṇena gatārthatvānnātra vaktavyamata āha—tatrāpūrvārthatā vyāvartiteti | tatra kecidevaṃ vyācakṣate | tatra dṛṣṭārthānāmavahantyādīnāṃ śeṣatvamuktam | iha tu sarveṣāmeva dṛṣṭārthānāmadṛṣṭārthānāṃ ca dravyaviṣayāṇāṃ karmaviṣayāṇāṃ ca śeṣāṇāṃ lakṣaṇamucyata iti | evaṃ tu sati etasyāpunaruktatā syāt | tatpunaretena gatārthamityapahṛtameva | tasmādevaṃ varṇayitavyam—<hi rend="bold">atha tatra kiṃ vṛttaṃ yaistu dravyaṃ cikīrṣyata iti</hi> | tadabhidhīyate |</p>
	      <lg>
		<pb n="660"/>
		<l>hantyādāvapi śeṣatvametasmādeva lakṣaṇāt |</l>
		<l>dṛṣṭārthatvādapūrvaṃ tu tato neti puroditam ||</l>
	      </lg>
	      <p>sarvaviṣayavyāpi śeṣatvamiha<note><p>ihatyameveti pāṭhāntaram |</p></note> labhyameva tatra nītamapūrvabhedanirākaraṇārtham | athavā pūrvoktaṃ guṇapradhānabhāvalakṣaṇamanamekṣyāpūrvavatsaṃprati kāraṇāntaranirāsena parārthatvalakṣaṇe śeṣatve 'bhihite ‘yaistu dravyaṃ cikirṣyate’ ityanenopakāralakṣaṇābhyupagamādvirodhamāśaṅkya pariharati | tatrāpūrvabhedakalpanānivṛttyarthamupakāradarśanamuktaṃ na śeṣalakṣaṇatvena | atra punaḥ sarvaśeṣāṇāṃ pāramārthikaṃ lakṣaṇamevocyata iti bhinnaviṣayatvādavirodha iti || 2 ||</p>
	    </div><!-- sūtra !-->
	    <trailer>iti śeṣatvanirvacanādhikaraṇam || 2 ||</trailer>
	  </div><!-- adhikaraṇa !-->
	  <div n="3" type="adhikaraṇa">
	    <head type="toc">śeṣatvasya lakṣyanirdeśādhikaraṇam</head>
	    <div n="3" type="sūtra">
	      <p>idānīṃ śeṣatvasya viṣa<note><p>lakṣyamityarthaḥ |</p></note>yaṃ kathayati | tatra bādarimatena tāvattraya eva śeṣāḥ | dravyaṃ hi <note type="reference"><ref cRef="MīSū:6.1.1.1">( a. 6 pā. 1 a. 1 sū. 1 )</ref></note>‘dravyāṇāṃ karmasaṃyoge guṇatvenābhisaṃbandhaḥ’ iti svabhāvata eva śeṣabhūtaṃ niyamānniṣprayojanatvena kevalaṃ vyāvartyate | guṇo 'pyaruṇādiḥ kriyāyāḥ svasādhanabhūtadravyaparicchedasāmarthyādutpattyaiva śeṣaḥ | tathā saṃskāro 'pyavahantyādiryāgasādhanapuroḍāśādinirvṛttaye coditānāṃ vrīhyādīnāṃ svarūpeṇāyogyatvādavahatānāṃ yogyatvādavahatānāṃ yogyatvamāpādannutpattyaivāṅgaṃ bhavatīti | na tu yāgādāvautpa<note><p>autpattikamiti—svābhāvikamityarthaḥ |</p></note>ttikaṃ śeṣatvaṃ dṛśyate | na ca śabdena codyate | yāgastāvatsarvakārakairanuṣṭhīyate | na cānyatra vyāpriyamāṇo dṛśyate | phala iti cet | <pb n="661"/>na | ciranirvṛtte yāge phalotpattipratīteḥ | nanu ca bhāvārthādhikaraṇe karaṇatvaṃ yāgasyoktam | satyamuktaṃ na tu sādhitam | svargakā<note><p>ṣaṣṭhādhyāyādyādhikaraṇamityarthaḥ |</p></note>mādhikaraṇādhīnasiddhinā tena<note><p>tena—bhāvārthādhikaraṇenetyarthaḥ |</p></note> nāmapadakaraṇatvamātranirākaraṇāt | ata idānīmasiddhāvasthenaiva karaṇatvena vyavaharati | phalamapi yāgaṃ prati sādhyamānatvātpradhānaṃ, puruṣaṃ prati tvasya śeṣabhāvo naivopāttaḥ | kāmyamānatvena sutarāṃ pradhānatvāt | puruṣa eva tu kāmaṃ dravyatvādyāge guṇatvena syāt | tasmāddravyaguṇasaṃskāreṣveva śeṣabhāva iti || 3 ||</p>
	    </div><!-- sūtra !-->
	    <div n="4" type="sūtra">
	      <p>gatārthametat || 4 ||</p>
	    </div><!-- sūtra !-->
	    <div n="5" type="sūtra">
	      <p><pb n="662"/>kāmapadopādānādeva phalasya puruṣārthatvaṃ gamyate | na hi kaścidbuddhipūrvakāryevaṃ kāmayate svarga ātmānaṃ labhatāmiti | kiṃ tarhi, mamopabhogyaḥ syāditi | punaścā ' 'tmanepadanirdeśātkarturevopabhogyo nānyasyeti gamyate | tenopabhoktāraṃ prati phalamapi śeṣabhūtam || 5 ||</p>
	    </div><!-- sūtra !-->
	    <div n="6" type="sūtra">
	      <p>puruṣo 'pi yajetetyākhyātena guṇabhūta ākṣiptaḥ | audumbarīsaṃmānādau vihita iti śeṣaḥ | evaṃ catuḥsūtreṇādhikaraṇena samastaḥ śeṣatvaviṣayaḥ pratipāditaḥ | atra codyate | yattāvad ‘dravyaguṇasaṃskāreṣu’ ityatra na tu yāgaphalapuruṣeṣu śeṣatvamityabhidhā<note><p>abhidhāyeti—na tu yāgaphalapuruṣā ityanena bhāṣyeṇetyarthaḥ |</p></note>yānte<note><p>anta iti—kasya puruṣaḥ pradhānabhūta ityādineti śeṣaḥ |</p></note> puru ṣasya śeṣitvanirākaraṇaṃ tadasaṃbaddham | yattu ‘pratyakṣaścāsya dravyatvātkarma prati guṇabhāvaḥ, iti | tadapi vyāhataṃ punaruktaṃ ca | pūrvamevābhihitatvāt | na ca yāgaphalābhyāṃ śeṣatvanirākaraṇavadbhyāṃ sahāsyā<note><p>asya—puruṣapadasyetyarthaḥ |</p></note>tulyapravṛttitvāduccāraṇaṃ yuktam | tasmādasadetat | yadapya dhikaraṇasamāptāvuktam—<hi rend="bold">athedānīmatra bhagavānvṛttikāraḥ pariniścikāyeti |</hi> tadapi prathamameva dravyaguṇasaṃskārāṇāṃ nirapekṣaśeṣatvābhidhānātkarmaphalapuruṣāṇāṃ ca dravyādīni prati prādhānye 'vasthite sūtraireva parasparāpekṣaśeṣatvapratipādanāduktārthamiti mandaphalaṃ dṛśyate | tenaivaṃ parihartavyam | asyādhikaraṇasya vyākhyānadvayaṃ kṛtam | tatra prathamaṃ tāvatsvamatena ‘śeṣaḥ parārthatvāt’ ityabhihite bādarimatamupakāralakṣaṇaśeṣatvābhiprāyeṇa dravyaguṇasaṃskāreṣveva śeṣatvamityevaṃ pūrvapakṣīkṛtya jaiminimatameva siddhāntatvena varṇitam | tathā ca pūrvatra dṛṣṭopakārānukramaṇameva bhāṣye dṛśyate | tatra ca puruṣasya dravya<pb n="663" break="no"/>tvātpratyakṣameva kriyānirvṛttihetutvādiṣṭameva śeṣatvam | yāgaphalayostu na kiṃcitprati pratyakṣaṃ sādhanatvamupalabhyata ityaśeṣatvam | yattu na yāgaphalapuruṣeṣviti trayāṇāmapi bhāṣye saṃkīrtanaṃ na tatprakṛtaśeṣapadānuṣaṅgādevaṃ kalpayitavyaṃ teṣāṃ śeṣatvamiti | kiṃ tarhi, yatsiddhāntavādisaṃmataṃ tanna bhavatītyevaṃ saṃbandhaḥ | sarvatra hi pūrvapakṣavādinā siddhāntavādimataṃ pratiṣeddhavyaṃ na yatkiṃcit | śeṣatvameva hi asau tadabhipretameveti pratiṣedhati na svarūpamātreṇa | siddhāntavādinaścaitanmataṃ yaduta yāgaphalapuruṣāṇāṃ dvyākāratvaṃ kiṃcidapekṣya śeṣatvaṃ kiṃcidapekṣya śeṣitvamiti tadbādarimatānusārī bhāṣyakāraḥ pratiṣedhati | na tu<note><p>na tu yāgaphalapuruṣā iti bhāṣyārthaṃ pradarśayati—na tu yāgaphaletyādinā |</p></note> yāgaphalapuruṣeṣu siddhāntavādisaṃmataṃ dvyākāratvam | yāgaphalayorekāntenaiva śeṣitvātpuruṣasya cātyantaśeṣatvāt | sarvathā ya evaika ākāraḥ pratiṣiddhastenevai tadvyākāratvanirākaraṇaṃ śakyamiti trayāṇāmapyetāvatā tulyadharmatvātsaha nirdeśaḥ | ‘karmāṇyapi jaiminiḥ, ityādibhirantarṇītadvyākārameva śeṣatvaṃ pratipāditam | pārārthyalakṣaṇaśeṣatvāṅgīkaraṇāt | nanvevaṃ sati puruṣasya dravyatvātpūrvapakṣavādinaivābhyupagamya śeṣatvaṃ, śeṣitve nirākṛte siddhāntavādinā tadeva pratipādanīyamiti na vaktavyaṃ ‘puruṣaśca karmārthatvāt’ iti | naiṣa doṣaḥ | tena hi yāgaphalayoraśeṣatvāttasya śeṣitvaṃ nirākṛtam | tataśca yāvadeva sūtra<note><p>sūtradvayeneti— ‘karmāṇyapi jaiminiḥ phalārthatvāt’ ‘phalaṃ ca puruṣārthatvāt’ iti sūtradvayenetyarthaḥ |</p></note>dvayena yāgaphalayo śeṣatvaṃ pratipāditaṃ tāvadeva yāgopa<note><p>‘yāgopasarjana’ miti—yāga upasarjanaṃ yasyeti bigrahaḥ |</p></note>sarjanaṃ phalaṃ prati pradhānatvādumau prati kevalaṃ śeṣitvameva prasaktamiti pralīne dvyākāretva punaḥ śeṣatvapratiprasavārthamucyate ‘puruṣaśca karmārthatvāt’ iti | athavā pareṇopakāradvāreṇa śeṣatvamabhyupagataṃ tadayuktaṃ manyamānaḥ phalayāgayorivāsyāpi pārārthyakṛtameveti pratipādayiṣyannāha—‘puruṣaśca karmārthatvāt’ na tadupakaritvāditi | vṛttikāramatena sūtracatuṣṭayamanyathā vyākhyāsyannāha—‘athātra bhagavān’ iti | naivedānīṃ bādarimataṃ pūrvapakṣaḥ | kiṃ tarhi, ‘śeṣaḥ parārthatvāt’ iti sāmānyena lakṣaṇamuktvā tasyaiva viṣayapradarśanadvāreṇottaraḥ prapañcaḥ kriyate | tatra pūrvavyākhyāyāṃ dravyaguṇasaṃskāraṣveva śeṣatvābhityevamavadhāraṇaṃ pūrvapakṣe kṛtam | idānīṃ tu siddhāntarūpeṇaiva bādarimatamapratiṣedhenānumataṃ kṛtvā lakṣaṇaprapañcābhyāṃ śeṣatvaṃ varṇayiṣyate | dravyaguṇasaṃskāreṣu śeṣatvamevetyavadhārayati | ataśca dravyaguṇasaṃskārāḥ śeṣatvena niyatāḥ śeṣitvaṃ na pratipadyante  śeṣatvaṃ punaraniyatatvādyāgaphalapuruṣeṣvapyastveveti tatpratipādanārthānyuttarasūtrāṇyavaka<pb n="664" break="no"/>lpante | tasmādāpekṣikaśeṣaśeṣitvamātramevaibhiḥ sūtraiḥ pratipādyate | tathā ca bhāṣye darśitam | tataśca dviprakāra eṣa śeṣaviṣayo naiyamika āpekṣikaścetyuktaṃ bhavati | nanu ca dravyaguṇasaṃskārāṇāmapi svāṅgāni prati pradhānatvādyāgaṃ ca prati guṇabhāvādāpekṣikameva śeṣaśeṣitvam | tathā hi |</p>
	      <lg>
		<l>vrīhyādīnāṃ pradhānatvamavaghātādiṣu sthitam |</l>
		<l>musalādīnyapekṣyaivamavaghātapradhānatā ||</l>
	      </lg>
	      <p>vrīhyādayo hyavaghātādīnprati pradhānabhūtāḥ puroḍāśanirvṛttiṃ prati guṇabhūtāḥ | tathā guṇaḥ saṃkhyādiḥ saṃkhyeyaṃ prati paricchedāccheṣaḥ | yeṣāṃ tu guṇānāṃ niṣpādyā sa tānprati śeṣiṇī | tathā saṃskāraḥ saṃmārgāvaghātādiragnivrīhyādeḥ śeṣaḥ svasādhanānāmidhmasaṃnahanolūkhalamusalādīnāṃ śeṣī | tasmānnāvadhāraṇaṃ sidhyatīti | taducyate—</p>
	      <lg>
		<l>dravyāderyatra śeṣatvaṃ tatra naivāsti śoṣitā |</l>
		<l>phalayāganarāṇāṃ tu dvyākāratvaṃ parasparam ||</l>
	      </lg>
	      <p>dravyaguṇasaṃskārā hi phalavantaṃ yāgaṃ prati niyogataḥ śeṣabhūtāḥ | satyapi svāṅgāni prati śeṣitve taṃ prati nāstītyabhidhīyate | ata eva bhāṣyakāro 'pi ‘niyogato yajiṃ prati śeṣabhāvaḥ’ ityāha | na bra<note><p>na bravītīti—anyatheti śeṣaḥ |</p></note>vīti niyataḥ śeṣabhāva iti | ‘āpekṣika itareṣām’ ityatrāpi yajiṃ pratītyanuvartate | tathā hyekaikasya dvau dvau prati guṇatvaṃ prādhānyaṃ ca dṛśyate | yāgasya tāvaddravyātmakaṃ nirvartakaṃ puruṣaṃ prati prādhānyaṃ phalaṃ prati guṇatā | yaśca phalaṃ prati guṇaḥ sa śakyate phalasya svāminaṃ puruṣamapi prati sutarāṃ guṇa iti vaktum | tathā yasya puruṣaṃ prati prādhānyaṃ tasya tadupasarjanaṃ phalaṃ prati sutarāṃ tadityapi śakyanirūpaṇam | evaṃ phalasya yāgaṃ prati prādhānyāttatsādhanaṃ puruṣamapi prati prādhānyaṃ, puruṣaṃ prati guṇatvāttadanuṣṭheye yāge 'pi guṇatvam | tathā puruṣasya phalaṃ prati prādhānyāttatsādhanaṃ yāgamapi prati pradhānatvam | yāgaṃ ca prati guṇabhāvāttatsādhye phale 'pi guṇatvam | natvevaṃ dravyaguṇasaṃskāreṣviti viśeṣaḥ | yattvidaṃ pāramparyeṇāpi śeṣatvaṃ prādhānyaṃ coktam, idamarthalakṣaṇaṃ vastumātrarūpeṇetyavagantavyam | na vyavahārārtham | mā bhūdaṅgatvāṃśena vikṛtau phalapuruṣayorapi atideśātsiddhāntavirodhaḥ | tasmādetāvatprakāra eva vakṣyamāṇaprapañcaśeṣatvaviṣayasaṃkṣepa iti siddham || 6 ||</p>
	    </div><!-- sūtra !-->
	    <trailer>iti śeṣatvasya lakṣyanirdeśādhikaraṇam || 3 ||</trailer>
	  </div><!-- adhikaraṇa !-->
	  <div n="4" type="adhikaraṇa">
	    <head type="toc">teṣāmarthādhikaraṇam</head>
	    <div n="7" type="sūtra">
	      <p><pb n="665"/>uktaḥ sahetuḥ saviṣayaśca śeṣaḥ | idānīṃ ‘kathaṃ ca viniyujyante’ ityayamaṃśo vicāryate | tatra triṣvadhikaraṇeṣu krameṇa saṃskāradravyaguṇānāṃ viniyogaḥ kathyate | tatrāpi kila prathame liṅgena dvitīye vākyena tṛtīye śrutyā viniyoga iti kecit | tattvācāryā necchanti | yadyapyatra vicitrapramāṇavyāpāraparāmarśastathā 'pi śrutiviniyoga evātra pāde, liṅgādiviniyogastu dvitīyapādātprabhṛti bhaviṣyatītyuktam | <hi rend="bold">auṣadha dharmā</hi> ityādyapyetadadhikaraṇasādhyamapi siddhāntābhiprāyeṇoktam | <hi rend="bold">nanu saṃyuktā evaita</hi> iti siddhāntavādī śrutibalena saṃśayamākṣipati | paraḥ punaḥ padāntarasaṃbandhakṛtaṃ vrīhyādisaṃbandhaṃ śuddhāvaghātavidhinā bādhyamānaṃ manyamāna āha—<hi rend="bold">avaghātādayastu padārthā vidhīyante śrutyeti</hi> | taccaitadayuktamiva | kutaḥ |</p>
	      <lg>
		<l>prayujyate padaṃ kiṃcidvinā na hi padāntarāt |</l>
		<l><note type="reference"><ref cRef="MīSū:3.3.adhi.1">( a. 3 pā. 3 a. 1 )</ref></note>vākyodhikaraṇe coktā śrutibādhapratikriyā ||</l>
	      </lg>
	      <p>na hi vrīhyādibhiḥ saṃbadhyamānā avaghātādayo nāvaghātādayo bhavanti | yadi hyevaṃ bhaveyustataḥ śrutiviruddhatvādvākyaṃ bādhyeta | atra punaḥ kevalānāmevāvaghātādīnāmanuṣṭhātumaśakyatvādavaśyameva saṃba<note><p>saṃbandhyantareṇa kāryamiti pāṭhāntaram |</p></note>ndhyantare kāryāḥ | na hi bhavatpakṣe 'pi avaghātādayaḥ kevalāḥ kriyante | tatra prakaraṇalabhyadravyamātrasaṃbandhaḥ kleśāntareṇa kalpyeta | athāpi kiṃcidadhyāhṛtya saṃbandhaḥ kriyate tathā 'pi kleśaḥ | athā ' 'rādupakārakatvena pradhānasaṃbandha iṣyate tatrāpi viprakarṣaḥ | atha tu naiva kenacitsaṃbadhyate | tato vidhyānarthakyaprasaṅgaḥ | tasmādasadetat | tenaivaṃ vyākhyeyam |</p>
	      <lg>
		<pb n="666"/>
		<l>vākyabhedatadekatvasaṃdehānnātra saṃśayaḥ |</l>
		<l>paramāvāntarāpūrvaprayuktatvakṛto hyasau ||</l>
	      </lg>
	      <p>naivātrāyaṃ pūrvapakṣaheturavaghātādayaḥ padārthāḥ svatantrāḥ śrutyā vidhīyante, vākyena vrīhyādibhiḥ saṃbadhyante | tacca śrutyā bādhyate | tasmātkevalavidhānātkiṃ sarvārthāḥ kiṃ vā dṛṣṭopakārasāmarthyena yathāsaṃyogameva mavantīti | kiṃ tarhi—</p>
	      <lg>
		<l>vidhīyate 'vaghātādiḥ śrutyā vrīhyādisaṃgataḥ |</l>
		<l>vrīhitvādyarthatā cāsya niṣphalatvena neṣyate ||</l>
	      </lg>
	      <p>yadi hyeṣāṃ yathāśrutavrīhyādyarthatvamadhyavasīyate | tataḥ saṃyuktātvātsarve sarvatra na prāpnuyuḥ | ete punarnava<note><p>navamādyeti—yattatra prokṣaṇāvaghātādidharmāḥ kiṃ śrutarvīhitvādyavacchinnoddeśena vidhīyanta utāpūrvasādhanatvāvacchinoddeśeneti saṃśayya vrīhyādisvarūpasyāvaghātādivyatirekeṇāpi siddhatvāttadarthatve vidhyānarthakyāpatterlakṣaṇayā 'pūrvasādhanatvāvacchinnoddeśena vidhīyanta iti sādhitaṃ tatparāmṛśyate |</p></note>mādyādhikaraṇanyāyena śrautaṃ vrīhitvamullaṅghyāpūrvasādhanatvena saṃbadhyante | tacca prakaraṇāpekṣāpūrvasādhanāṃśalakṣaṇāgamyatvādvākyagamyamiti manyamāna āha— <hi rend="bold">vākyenaiṣāṃ vrīhyādi</hi>saṃbandho na śrutyā | yacca tadapūrvasādhanāṃśalakṣaṇātmakaṃ vākyaṃ tatprakaraṇāviśeṣādyathauṣadhe tathā ' 'jyasāṃnāyyayorapyaviśiṣṭam | evamutpavanavilāpanaśākhāharaṇādīnāṃ lakṣaṇayaivāśrutahavirantarasaṃbandho darśayitavyaḥ | tatra kimekaṃ darśapūrṇamāsāpūrvaṃ dharmāṇāṃ prayojakamutānekam | yadā 'pyanekaṃ tadā 'pi kimapūrvamātramuta kiṃcideveti | yadyekamapūrvaṃ sarvāṇi vā sarveṣāṃ prayojakāni tataḥ saṃkaro dharmāṇām | atha tvanekamapūrvaṃ kiṃcideva prayojakaṃ tataḥ pratyekaṃ vyavastheti | tatra siddhāntenaiva tāvadupakramate ‘teṣāmarthena saṃbandhaḥ’ | yadyapi tāvatke<note><p>kevaleti—vrīhyādyuddeśyavācakapadavyatirekeṇa, prokṣati, avahanti, ityādirūpeṇetyarthaḥ |</p></note>valapadavācyāḥ śrūyeraṃstathā 'pi kva kriyerannityapekṣite yatra kriyamāṇāḥ prayojanavanto bhavanti tatra kartavyāḥ | na caite saṃkīryamāṇāḥ sarvatra prayojanavanto dṛśyante | satyapi cāpūrvaprayuktatve dṛṣṭaprayojanadvāra eva saṃbandho 'vakalpate | athavā śāstreṇaiva yatra kriyamāṇāḥ prayojanavanto vijñāyante yada<note><p>yadapūrvasādhanatvamiti pāṭhāntaram |</p></note>pūrvasādhanaṃ vrīhyādi<pb n="667" break="no"/>śabdaiḥ svābhidheyajātyekārthasamavāyi lakṣitaṃ tadarthatvenāvaghātādayo vijñāyamānāḥ saṃbandhābhāvādapūrvāntarasādhane 'lakṣite na bhaviṣyanti | <hi rend="bold">nanu śrūyante sarve sarvatreti</hi>— apūrvaikatvādbhede cāsati lakṣaṇāniyamāparijñānātprayojanasya ca vidhyuttarakālalabhyatvānna taddarśanadvāreṇa vyavastheti matvā paricodanā | <hi rend="bold">etadeva na jānīma iti</hi> | nāvaśyamekamevāpūrvaṃ prayojakamapūrvamātraṃ vetyabhiprāyaḥ | satyapi hyaviśeṣaśravaṇe ‘arthādvā<note><p>( a. 1 pā. 4 a. 14 sū. 25 )</p></note> kalpanaikadeśatvāt’ ityaviruddhaiva vyavasthā | athavaikāpūrvāpūrvamātraprayuktatvapakṣayoḥ saṃkaro nānapūrvaprayuktavrīhyādijātilakṣitasādhanasaṃbandhe tu vyavasthā | na caitayoranyatarasyāvadhāraṇam | ato na jānīmaḥ sarve sarvatra śrūyante neti || 7 ||</p>
	    </div><!-- sūtra !-->
	    <div n="8" type="sūtra">
	      <p>paraḥ svābhiprāyaṃ vivṛṇoti | phalasya hi sūkṣmasāmarthyarūpāvasthā 'ṅkurasthānīyā pūrvānutpannotpetarapūrvamityuktaṃ prāk<note><p>sūkṣmaśaktyātmakaṃ vā tatphalamevopajāyata ityādinā 'pūrbādhikaraṇa iti śeṣaḥ |</p></note> | tacca phalaikatvādekamevādhyavasīyate | tatsādhanatvaṃ cā ' 'jyauṣadhasāṃnāyyānāṃ sarveṣāmaviśiṣṭam | atastaduddeśena vihitānāṃ sarvadharmatvaṃ vijñāyate | yadyapi cā ' 'gneyādīnāmavāntarāpūrvāṇi prātyātmikāni bhaveyuḥ | tathā 'pi teṣāṃ niṣphalatvādyāgādisvarūpavadeva prayojakaśaktirnāstīti paramāpūrvameva prayojakamava dhāryate | bhinnāpūrvaprayuktatve 'pi prakaraṇagatāpūrvasādhanamātroddeśena vidhīyamānānāṃ śeṣāṇāṃ viśeṣeṇānupādānādupādāne ca vākyabhedaprasaṅgātsārvatrikavidhānamastīti sarvadharmatve hetuḥ | tatsiddhyarthaṃ ca ‘saṃyogato 'viśeṣātprakaraṇāviśeṣācca’ ityuktam | yadekasyāpūrvasādhanatvaṃ dharmasaṃbandhakāraṇaṃ taditaratrāpyaviśiṣṭam | yattu viśiṣṭaṃ vrīhitvādi tallakṣaṇā<pb n="668" break="no"/>mātraupayikatvādaniyāmakam | yadapi kārakatvaṃ lakṣyate tadapi sarveṣāṃ pradeyatvāda viśiṣṭam | tasmādapūrvāsaṃbaddhamapradeyamaprakṛtāpūrvasādhanaṃ ca varjayitvā sarve sarvatra kartavyāḥ | yo hyarthātprāpnotīti—acoditaḥ sansāmarthyena laukiprayojanena vā yaḥ prāpnoti sa tadvaśena vyavatiṣṭhate | athavā yatra pūrvataraprāptaprayojanadvāreṇa dharmāḥ prāpnuvanti na ca dharmebhya eva prayojanakalpanā yathā vikṛtiṣu, tatra yāvadarthatvaṃ bhavet | atra punaḥ prakṛtāvupadeśena, prākprayojanebhyaḥ svarūpamātreṇa kalpayiṣyamāṇaprayojanāḥ santo vidhīyante | tena naiṣā vacanavyaktiḥ, yatra prayojanaṃ tatraite | kiṃ tarhi | yatraite tatra dṛṣṭamadṛṣṭaṃ vā prayojanamiti | tasmātsarvadharmāḥ || 8 ||</p>
	    </div><!-- sūtra !-->
	    <div n="9" type="sūtra">
	      <p>dṛṣṭārthalopācchāstragamyārthalopādveti nigadavyākhyātaṃ bhāṣyam || 9 ||</p>
	    </div><!-- sūtra !-->
	    <div n="10" type="sūtra">
	      <p>yaduktamadṛṣṭakalpanānnaivetaratrāpyarthalopa iti | tatrābhidhīyate |</p>
	      <lg>
		<l>yadyāhatya vidhīyerannājye 'pi prathanādayaḥ |</l>
		<l>adṛṣṭārthā agatyā syurdṛṣṭaṃ vā na bhavedyadi ||</l>
	      </lg>
	      <p>āmnānānyathānupapattyā hyadṛṣṭaṃ kalpyate | taccā ' 'mnānamanyathaiva dṛṣṭārthatayopapannamityarthāpatterasaṃbhavaḥ | taddarśayati | avaghātādīnāmanuṣṭhā<note><p>anena ca sautraṃ saha ceṣṭayeti padaṃ vivṛtaṃ jñeyam |</p></note>nasahitaṃ phalaṃ vrīhiṣu dṛśyate | anyatra tu ceṣṭāmātram | na ca saphalaceṣṭānuṣṭhānasaṃbhave viphalānuṣṭhāne vidhiḥ puruṣaṃ ni<pb n="669" break="no"/>yoktuṃ śaknoti | na ca tenāniyujyamānaḥ phalakalpanānimittaṃ labhate | taditaretarāśrayaṃ bhavati || phalādvidhirvidheśca phalamityabhyupagamāt |</p>
	      <lg>
		<l>na hyatraikamapi spaṣṭaṃ prasiddhaṃ vrīhiṣu dvayam |</l>
		<l>anyonyanirapekṣaṃ ca pratyakṣamupalabhyate ||</l>
	      </lg>
	      <p>tathotpavanādīnāmājyasāṃnāyyayoriti yojanīyam | tathā hi |</p>
	      <lg>
		<l>yo 'rthaḥ pratyakṣadṛṣṭo 'pi kratunā puruṣeṇa vā |</l>
		<l>nāpekṣyetopakārāya so 'grāhyo na tvayaṃ tathā ||</l>
	      </lg>
	      <p>avaghātādinirvartyo hi tuṣakaṇavipramocanādirarthaḥ puroḍāśasiddhiṃ prati ṣaḍbhirapi vrīhipuroḍāśakratvapūrvādhvaryuyajamānairapekṣitaḥ | na hi tasmādṛte vrīhibhiryaṣṭuṃ puroḍāśo vā nirvartayituṃ śakyeteti | taddarśayati—<hi rend="bold">prayojanaṃ ca teneti |</hi></p>
	      <lg>
		<l>viprayoge tu dṛṣṭasya phalasya tadabhāvajā |</l>
		<l>teṣāṃ śabdārthamātratvātsyādadṛṣṭārthakalpanā ||</l>
	      </lg>
	      <p>tataścāvaghāta ājyasāṃnāyyayorapi syāt | sati tu dṛṣṭe kālpanikāṃsabhavādyathārthameva vyavasthāsiddhiḥ | tathā hi |</p>
	      <lg>
		<l>kvaciddṛṣṭanirākāṅkṣaḥ kṣīṇārthāpattiśaktikaḥ |</l>
		<l>nādṛṣṭārtho 'pi so 'nyatra śakyaḥ kalpayituṃ vidhiḥ ||</l>
	      </lg>
	      <p>athavā tata ete sarvatra vihitā bhaveyuḥ, yadi paramāpūrvaprayuktāḥ sarvāpūrvaprayuktā vā syuḥ | tadā caivaṃ te bhaveyuḥ | yadi bhinnāni vrīhyādikarmāpū<note><p>āgneyādijanyotpattyapūrvāṇītyarthaḥ |</p></note>rvāṇi na syuḥ | yadi caiṣāṃ<note><p>eṣāṃ—utpattyapūrvāṇāṃ, prayojakaśaktiḥ—aṅgagrāhakatvaśaktirityarthaḥ |</p></note> prayojakaśaktirna syāt | tāni tu prayojakaśaktimanti pratikarma bhinnāni vidyante | tatra bhedastāvadapū<note type="reference"><ref cRef="MīSū:2.1.adhi.2">( a. 2 pā. 1 a. 2 )</ref></note>rvādhikaraṇe sādhitaḥ | yadyapi caiṣāṃ sākṣādaphalatvaṃ tathā 'pi svarūpasiddhyanthathānupapattyaiva prayojakatvaṃ bhaviṣyati | na ca niṣphalāni | tannāma niṣphalatvādaprayojakaṃ bhavati yadatyantaniṣphalam | tannirapekṣa vā dravyayāgādi svarūpavallabdhātmakam | āgneyādyavāntarāpūrvāṇi tu paramāpūrvasiddhyaṅgatvātpāramparyeṇa phalavanti | na
	      <!-- extra note: <note><p> ४ तन्निरपेक्षम्—अङ्गनिरपेक्षमित्यर्थः ।</p></note> !-->
	      <!-- the marker is missing in the text. !-->
	      <pb n="670"/>ca dharmebhyaḥ prāk siddhāni nirjñāto<note><p>na ca—nirjñāteti—āgneyādijanyāvāntarāpūrvāṇāmapyadṛṣṭarūpatvena tadutpatteranirjñātaprakāratvādityarthaḥ |</p></note>pāyaparimāṇāni vā | tasmādātmalābhārthameva prayujyente yacca yeṣu dharmeṣu vidhīyamāneṣvapūrvamupatiṣṭhate tatteṣāṃ prayojakaṃ bhavati na yāvatkiṃcit | vrīhyādiśadbaiśca svakarmasādhyameva kevalamapūrvamupasthāpyate nānyat | asaṃbandhāt | tataścāvaghātādayastadevaikamapūrvaṃ prāpyārthavanto jātā na paramāpūrvaṃ karmāntarāpūrvaṃ vā 'pekṣante | taddarśayati | yasmādavahananādi ceṣṭayā saha śruteṣu vrīhyādiṣveva svāpūrvasādhanadvāreṇa vidheḥ phalaṃ dṛśyate tasmānnānyatra saṃkrāntiḥ | yadi tu tatrāpūrvaṃ na syāttato 'rthādadṛṣṭaṃ kalpyeta | vrīhyādiśadbairanupasthāpito 'pyupakāraḥ prayojakaḥ kalpyeta | asti tu tat | sūtramapyevam | viprayoge—taṇḍulādiniṣpādyasyāpūrvasya | prayojanābhāvātsāṃnāyyādisaṃbandho 'pi vyavahitaparamāpūrvadvāreṇa karmāntarāpūrvadvāreṇa vā śabdārthaḥ syāt | pratyāsannāpūrvasadbhāve tu na śabdastāvantaṃ khedaṃ sahate | tasmādapramāṇakaḥ sāṃnāyyādisaṃbandhaḥ | evaṃ tarhyāgneyādyapūrvasaṃbandhāviśeṣātsrugādīnāmavaghātādayaḥ prāpnuvanti | naiṣa doṣaḥ | kārakāntaratvena teṣāmalakṣitatvāt | yathaiva hi pradeyatvāviśeṣe 'pi sāṃnāyyāderapūrvāntarasādhanatvādapratītirevamekāpūrvasaṃbandhe 'pi vrīhitvaikārthasamavetapradeyarūpakārakatvābhāvātsrugādīnāmagrahaṇam | yattu tasminnevāpūrve samānakārakatvenopakariṣyati tasya bhaviṣyantyeva dharmāḥ | yathā ya<note><p>yathā yavānāmiti— ‘vrīhīnprokṣati, avahanti’ ityādau vrīhyādipadenā ' 'gneyādyutpattyapūrvaniṣṭhakāryatānirūpitakāraṇatāsamānādhikaraṇakāryatānirūpitapradeyaprakṛtitaṇḍulavyāpārakakāraṇatāsāmānyāśrayatvaṃ lakṣayitvā tadavacchinnoddeśenaiva prokṣaṇādayo vidhīyante | niruktoddeśyatāvacchekakoṭau prayojanābhāvādinā vrīhitvāderapraveśātkāraṇatāsāmānyapraveśācca dharmāṇāṃ yavasādhāraṇyasiddhiḥ | srugādivyāvṛttisiddhiśca, vivakṣitavyāpāreṇa niruktasādhanatāyāstatrābhāvāt | vrīhiyavayostu, āgneyādyutpattyapūrvaniṣṭhakāryatānirūpitā kāraṇatā—āgneyādiyāganiṣṭhā, tadadhikaraṇavartinī yā kāryatā—vrīhyādiniṣṭhakāraṇatānirūpitā, āgneyādiniṣṭhā kāryatā, tannirūpitā yā niruktavyāpārakakāraṇatā— vrīhiyavaniṣṭhā kāraṇatā, tatsāmānyāśrayatvasya sattvādavaghātādidharmaprāptyavighāta iti dika |</p></note>vānām | sarvaṃ caitannavame vistareṇa vakṣyāmaḥ || 10 ||</p>
	    </div><!-- sūtra !-->
	    <trailer>iti teṣāmarthādhikaraṇam || 4 ||</trailer>
	  </div><!-- adhikaraṇa !-->
	  <div n="5" type="adhikaraṇa">
	    <head type="toc">dravyaviṣaya uddeśyatāvacchedakanirūpaṇādhikaraṇam</head>
	    <div n="11" type="sūtra">
	      <p><pb n="671"/>avaghātādivadeva dravyāṇāmapi yathāsaṃyogaṃ viniyoge siddhe kimarthaḥ punarārambhaḥ | ucyate | evaṃ tāvattatra dṛṣṭaprayojanavaśena yathāsaṃyogaṃ viniyogaṃ pūrvapakṣavādī manyate | sa cātrāpi vinā dṛṣṭena prayojanena naivā ' 'śrayitavyaḥ | sati hi dṛṣṭārthatvenānyatrāprasaṅge na kaścidapi yathāsaṃyogaṃ vyavasthāheturasti | yathā ca tasya vrīhyādisaṃbandhādbhi<note><p>bhinnāpūrvamiti—viśeṣāpūrvamityarthaḥ |</p></note>nnāpūrvaprayuktatvaṃ naivaṃ vedyuddhananādiṣvekaṃ kiṃcidapūrvaṃ prayojakam | eka eva ca tatra saṃyogaḥ<note><p>saṃyoga iti—saṃyujyate viniyujyate 'neneti saṃyogaḥ | viniyojakavākyamityarthaḥ |</p></note> | iha tu dvau saṃyogau ‘etāni vai daśa yajñāyudhāni’ ityekaḥ ‘sphyenoddhanti’ ityevamādiraparaḥ | tayoścaiko vidhiraparo 'nuvādaḥ | tadyadi pūrvo vidhistataḥ sākṣādyāgasaṃbandhe ca<note type="reference"><ref cRef="MīSū:3.1.adhi.4">( a. 3 pā. 1 a. 4 )</ref></note>turthādhikaraṇena vyāvartite saptadaśāratnitvavadānarthakyāttadaṅgeṣvevāvatarantyaṅgatvāviśeṣādyathāsāmarthyaṃ sarvārthānīti vijñāyante | tataścoddhananādisaṃyogānāmavayutyānuvādatvam | atha punaruddhananādisaṃyuktā eva vidhaya itaro 'nuvādastataḥ pūrvādhikaraṇanyāyenaiva yathāsaṃyogaṃ vyavastheti | kiṃ prāptam | apūrvabhedasaṃbandhābhāvāddṛṣṭārthatvāviśeṣācca yathāsāmarthyaṃ viniyogaḥ | evaṃ yajñāyudhasaṃyuktā vidhayo bhūtvā 'rthavanto bhaviṣyanti | ba<note><p>bahuvacanaṃ ceti—bhāṣyasthamiti śeṣaḥ |</p></note>huvacanaṃ ca vidheyā<note><p>vidheyārthaśabdeti—vidheyārthasamarpakāṇāṃ sphyaśca kapālāni cetyādiśabdānāmityarthaḥ |</p></note>rthaśabdabahutvābhiprāyam | itarathā tvekavākyatvādeka eva vidhiḥ | tasmādyathāsāmarthyaṃ viniyoga iti prāpte 'bhidhīyate |</p>
	      <p>sphyāderutpattisaṃbandhaḥ kāryairuddhananādibhiḥ |</p>
	      <p><pb n="672"/>tatra yajñāyudhānīti prāptamevānukīrtyate ||</p>
	      <p>‘etāni vai daśa yajñāyudhāni’ iti vaiśabdasaṃyogādasyānuvādasārūpyam | na cātra bhāvanāvacano vidhāyako 'sti yo viniyuñjīta vidadhyādveti | bahutarāṇi ca vākyāni tvatpakṣe 'narthakāni bhaveyuḥ | na hyeṣāmanuvādatve kiṃcitprayojanamasti | sākṣāccaitāni svābhidhānairuddhananādiṣveva viniyujyante | parokṣavṛttyā yajñāyudhavākye | yajñaśabdasyāṅgalakṣaṇārthatvādāyudhaśabdasya ca yuddhasādhanavacanasya kriyāntarasādhaneṣvaupacārikatvāt | na cātra saptadaśāratninyāyo 'vakalpate | na hyatra vājapeyasyetivatsaṃbandhamātrābhidhāyinī yajñaśabdātparā ṣaṣṭhī dṛśyate | satyapi cā ' 'narthakyāttadaṅgāvataraṇe sāmānyaśāstrāṇi viśeṣaśāstrairuddhananādisaṃyuktairupasaṃhriyamāṇāni na karmāntaraiḥ saṃbadhyeran | tasmāduddhananādivākyaprāpitānāṃ satāṃ yādṛśaṃ vayaṃ yajñāyudhatvaṃ paśyāmastādṛśam ‘etāni vai daśa’ ityanenānūdyate | yattvapūrvabhedaḥ prayojako nāstīti | tatra brūmaḥ | kapālādīnāṃ tāvadastyeva puroḍāśādyapūrvabhedaḥ | itareṣāmapyuddhananādidvāratvādanyatra tatkṛtopakārābhāvādasaṃkaraḥ | tadyathā 'vaghātādayaḥ samānāpūrvanibandhaneṣvapi srugādiṣu kārakāntaratvānna kriyante | tasmādeteṣāmapi yathāsaṃyogameva viniyoga iti siddham || 11 ||</p>
	    </div><!-- sūtra !-->
	    <trailer>iti dravyaviṣaya uddeśyatāvacchedakanirūpaṇādhikaraṇam || 5 ||</trailer>
	  </div><!-- adhikaraṇa !-->
	  <div n="6" type="adhikaraṇa">
	    <head type="toc">aruṇādhikaraṇam</head>
	    <div n="12" type="sūtra">
	      <p><pb n="673"/>aruṇāśabdo guṇavacanaḥ, piṅgākṣyekahāyanīśabdau dvāvapi sāmānādhikaraṇyādekadravyavacanau | tatra guṇe saṃdehaḥ | kimekavākyagatenaiva dravyeṇa saha saṃbadhyata uta prakṛtena dravyamātreṇeti | nanu ca piṅgākṣyekahāyanīśabdayorapi guṇavacanatvānnaivātra vākye dravyamasti | kathaṃ guṇavacanatvamiti cet | ucyate |</p>
	      <lg>
		<l>bahuvrīhisamāso 'yaṃ matubarthe vidhīyate |</l>
		<l>so 'syāstīti ca saṃbandhe matvarthīyaḥ pravartate ||</l>
	      </lg>
	      <p>gomānityevamādiṣu hi goṣu prātipadiṃkenāmihitāsu tadvatyarthe matupā 'bhidhātavye 'vaśyaṃ tāvatsaṃbandhaḥ pūrvataramabhidhātavyaḥ | kutaḥ |</p>
	      <lg>
		<l>na hi gobhirasaṃbaddho gomānityabhidhīyate |</l>
		<l>tasmādviśeṣaṇaṃ tatra saṃbandhaḥ pūrvamiṣyate ||</l>
	      </lg>
	      <p>viśeṣaṇaṃ tāvatsarvatra pūrvataramabhidhīyata iti sthi<note><p>ākṛtyadhikaraṇa iti śeṣaḥ |</p></note>tam | iha ca saṃbandho viśeṣaṇamiṣyate na gomātram | asaṃbaddheṣu pratyayānutpādāt | yadi gomātraṃ viśeṣaṇaṃ bhavettatastāsu prātipadikenābhihitāsu viśeṣyaṃ pratyayo 'bhidadhyāt | saṃbandhe punarviśeṣaṇe niyoga<note><p>niyogataḥ—niyamenetyarthaḥ |</p></note>taḥ so 'bhidhātavyaḥ kenacit | na cāsya prātipadikamabhidhāyakam | ākṛtimātrābhidhāyitvāt | na ca prātipadikārtho ga<note><p>gamakaḥ—lakṣaka ityarthaḥ |</p></note>makaḥ | vinā 'pi saṃbandhenopapadyamānatvāt | kevalagośabdoccāraṇe 'pi cāpratīteḥ | gomatpadoccāraṇe 'pi pratyayavelāyāmeva saṃbandhabuddhiḥ | ataśca ‘tadāgame hi taddṛśyate’ ityapi pratyayārthatvam | yacca viśeṣye vartate tena tatpratyāsannaṃ viśeṣaṇamupādātavyam | na ca prātipadikaṃ viśeṣye vartate tatastadviśeṣaṇabhūtaṃ saṃbandhamupādadīta | pratyayastu tatra vartata ityupādatte | sa cedupāttastenaiva saṃbandhipratyayasiddherabhidhānaśaktipratibandhādviśeṣyānabhidhānam | na ca viśeṣyapratyayātsaṃbandhapratyayo bhavati | prāksaṃbandhādviśeṣyatvābhāvātsiddhe ca viśeṣyatvena saṃbandhe na paścātkiṃcitprayojanamastītyapratītirevāsya prāpnoti | tasmātprathamatarapratyāyyatvātpratyayārthaḥ saṃbandhaḥ | itaśca pratyayārthaḥ saṃbandhaḥ |</p>
	      <lg>
		<l>śabdavṛttinimitte hi bhāvapratyaya iṣyate |</l>
		<l>devadattasya gomattvaṃ saṃbandhaśca pratīyate ||</l>
	      </lg>
	      <p><pb n="674"/>yathaiva śābaleyasya gotvaṃ viśeṣaṇaṃ yathā ca viśeṣaṇabhūtā jātirbhākpratyayena niṣkṛṣṭā 'bhidhīyata iti gopadasya saiva vācyatveneṣṭā | tathā devadattasya gomattvamityukte gavi pratipattyabhāvātsaṃbandhaniṣkarṣapratīteśca sa eva bhāvapratyayārtho 'dhyavasīyate | yaśca bhāvapratyayārthaḥ sa prātipadikasya viśeṣye vartamānasya nimittam | yacca nimittaṃ tadviśeṣaṇatvānmukhyamabhidheyaṃ, lākṣaṇikaṃ viśeṣyam | yadi ca matupā saṃbandho 'bhihitastataḥ prakṛtipratyayau pratyayārthaṃ saha<note><p>saha—prakṛtyarthena sahetyarthaḥ |</p></note> brūta iti gomatprātipadikādutpanno bhāvapratyayaḥ saṃbandhamabhidhātumarhati nānyathā | tasmādapi saṃbandho 'rthaḥ | etena sarve yaugikāḥ kṛttaddhitasamāseṣu vyākhyātāḥ | sarvatra hi bhāvapratyayaḥ saṃbandhamabhidhatte | rājapuruṣatvamaupagavatvaṃ pācakatvamiti | ata evaite yaugikāḥ, yatastena nimittena vartante |tasmānmatvarthaviṣayatvādbahuvrīherekahāyanyādiśabdaiḥ saṃbandho 'bhidhīyate | kiṃ ca |</p>
	      <lg>
		<l>yasminnanyapadārthe ca bahuvrīhirvidhīyate |</l>
		<l>tatrāpi pratyayārthatvātsaṃbandhasya pradhānatā ||</l>
	      </lg>
	      <p>ekaṃ hāyanamasyā iti ṣaṣṭhyantenānyapadārthaḥ pradarśyate | ṣaṣṭhyarthasya ca pratyayārthatvādiha prādhānyam | tadrūpadarśanā<note><p>tadupadarśanārthameveti paṭhāntaram |</p></note>rthameva sarvanāmaprayogaḥ | kevalāyā vibhakteraprayogātsarvanāmārthapratītyabhāvācca | ṣaṣṭhyāśca svasvāmisaṃbandhavikārāvayavādisaṃbandho vācya ityetatprasiddham | ato 'pi saṃbandhābhidhānaṃ bahuvrīhiṇā |</p>
	      <lg>
		<l>na cāpyanyapadārthatvaṃ jāteradhyavasīyate |</l>
		<l>na hi piṅgākṣisaṃbandhastasyā nāpyekavarṣatā ||</l>
	      </lg>
	      <p>vyaktidharmā hyete, piṅge akṣiṇī asyāḥ, ekaṃ hāyanamasyāḥ, citrā gāvo 'syetyevamādayaḥ | tāsāṃ ca vyaktīnāmanantatvena saṃbandhānupalabdhervyabhicārāccāvācakaḥ śabda ityuktam | na hyadya jātāyāṃ piṅgākṣyāṃ prathamaḥ prayogo bhavet | ato 'vaśyaṃ sāmānyaṃ kiṃcidvācyamāśrayitavyam | na ca tadiha saṃbandhādanyadupapadyate | kiṃ ca |</p>
	      <lg>
		<l>vayovasthā 'bhidhīyeta yadyapi tvekahāyinī |</l>
		<l>tathā 'pi guṇa evāsau na dravyamiti gamyate ||</l>
	      </lg>
	      <p>tasmānna dravyaśabdaḥ kaścidatra vidyata ityanudāharaṇatvam | na cānyadudāharaṇaṃ saṃbhavati | sākṣāddravyavacanaśabdābhāvāt | sarvatra hi rụ̄dhiśabdānāṃ jātivacanatvaṃ yaugikānāṃ ca saṃbandhābhidhāyitvam | yastvekāntena dvavyavacanaḥ syāḍḍitthaḍavitthādiśabdaḥ sa naiva <pb n="675"/>vede pra<note><p>anena vaidikaśabdānāmeva vicāraviṣayatayā laukikānāṃ ḍitthādiśabdānāṃ vicārāviṣayatvamuktaṃ bhavati |</p></note>yujyate | tasmājjātiguṇayorguṇayoreva bā niyamaḥ syāditi siddhāntoktāvapi yojayitavyam | athavā 'dhikaraṇameva nirviṣayatvānnā ' 'rabdhavyamiti | ucyate |</p>
	      <lg>
		<l>sarvatra yaugikaiḥ śabdairdravyamevābhidhīyate |</l>
		<l>na hi saṃbandhavācyatvaṃ saṃbhavatyatigauravāt ||</l>
	      </lg>
	      <p>yadyekahāyanyādibhiḥ śabdaiḥ saṃbandho 'bhidhīyeta tato nodāhiyeran | na tvetaiḥ saṃbandho ' bhidhīyate | katham | atigauravāt | iha hi saṃbandhamātraṃ vā 'bhidheyaṃ kalpyeta tadviśeṣo vā | yadi tāvatsaṃbandhamātraṃ tataḥ sarvayaugikānāmekaviṣayopanipātātparyāyatvaprasaṅgaḥ | atha saṃbandhaviśeṣastatastasya sva<note><p>svata iti—pratiyogyanuyogibhyāṃ nirūpaṇīyasyeti pūrvaṃ śeṣaḥ |</p></note>to viśeṣābhāvādavaśyaṃ saṃbandhikṛta eva bhedo 'bhyupagantavyaḥ | saṃbandhyapi cānabhidhīyamāno na śaknotyabhidhīyamānaṃ saṃbandhaṃ vyavacchettumityavaśyaṃ so 'pyabhidhātavyaḥ | na caikasminsaṃbandhini saṃbandho 'vasthitaḥ | na ca tanmātreṇānyasmādvyavacchinnaḥ pratīyata ityubhāvapyabhidhātavyau | tatra gomānityekaḥ saṃbandhī gośabdenābhidhīyate | dvitīyasya na kaścidabhidhātā dṛśyate | tena matupā viśiṣṭaṃ saṃbandhamabhidadhatā tadvantaṃ santaṃ saṃbandhinamekamanuktvā 'bhi<note><p>saṃbandhidvayaviśiṣṭaṃ sabandhamiti pūrvaṃ śeṣaḥ |</p></note>dhātumaśaknuvatā niyogataḥ so 'pyabhidhātavyaḥ | tataśca tamabhidhāya saṃbandhābhidhāyāmatigauravaṃ syāt | api ca |</p>
	      <lg>
		<l>saṃbandhinaiva saṃbandhaḥ pratyetuṃ yadi śakyate |</l>
		<l>punastasyābhidhāśaktiṃ kaḥ śruteḥ parikalpayet ||</l>
	      </lg>
	      <p>yadā ca pūrvatarābhihitasaṃbandhipratītyaiva saṃbandho 'pyākṣiptastadā naiva pratyayenāpi so 'bhidhīyata iti śakyaṃ vaktum | tasmādarthākṣiptenaiva saṃbandhena bhavitavyam | yattvapratīte saṃbandhe viśeṣyaṃ na pratīyata iti | tatra brūmaḥ |</p>
	      <lg>
		<l>viśeṣaṇādvinā neṣṭo viśeṣyapratyayodbhavaḥ |</l>
		<l>viśeṣaṇaṃ ca gāvo 'tra na saṃbandhaḥ kathaṃcana ||</l>
	      </lg>
	      <p>devadatto hi gobhiravacchinno vivakṣitaḥ | tāśca prātipadikenopāttāḥ santyeva | yattu nāsaṃbaddhābhiravacchidyata iti | satyaṃ nāvacchidyate | tenai<note><p>tenaiva—asaṃbaddhasya viśeṣyavyavacchedakatvānupapattyākhyahetunaivetyarthaḥ |</p></note>va tābhiḥ saṃba<note><p>saṃbandhākṣepaḥ—saṃbandhapratītiḥ |</p></note>ndhākṣepo 'rthā<note><p>arthāt—arthāpattipramāṇāditi |</p></note><pb n="676" break="no"/>llabhyate sarvathā tāvadgomacchabdena goviśiṣṭo 'yamityetadabhihite kathamanavasthitāstā gāvastaṃ viśiṃṣantīti tāsāmevaiṣa vyāpāro na śabdasya | tathā hi |</p>
	      <lg>
		<l>na viśiṃṣanti gāvo 'rthaṃ pṛthivyāmanavasthitāḥ |</l>
		<l>tatra kiṃ śakyate vaktuṃ pṛthivyapyabhidhīyate ||</l>
	      </lg>
	      <p>na hi yena vinā 'rthātmalābho nāsti tattadabhidhātavyam | kiṃ tarhi | yāvatā vinā viśiṣṭabuddhirnotpadyate—gobhiścāpratītābhistadvati buddhirnotpadyate na saṃbandhenāpi | kiṃ ca |</p>
	      <lg>
		<l>vaktṛvyāpāramātraṃ ca saṃbandhapratyavekṣaṇam |</l>
		<l>sa hi gobhirasaṃbaddhaṃ na gomantaṃ vivakṣati ||</l>
	      </lg>
	      <p>sarvatra hi vaktṛkramaviparyayeṇa śrotuḥ kramo bhavati | sa hi prathamaṃ tāvatkiṃcidviśeṣyaṃ vivakṣati tatastasya kenacidviśeṣaṇena vinā 'bhidhātumaśakterviśeṣaṇavivakṣāṃ karoti tataḥ śabdoccāraṇam | śrotā punaḥ prathamaṃ tāvacchadbaṃ śṛṇoti tato viśeṣaṇaṃ tato viśeṣyaṃ tatastadupapattyarthāni vastvantarāṇi prapadyate | tena yadyapi vaktrā pūrvaṃ saṃbandha ālocitastathā 'pi śrotā paścādevainaṃ grahīṣyati | na tvatra vaktrā 'pyasau pūrvaṃtaramavadhāriṃtaḥ | saṃbandhinoragṛhītayorgrahītumaśakyatvādatastadīyenāpi krameṇottarakālameva pratīyamānaḥ saṃbandho nārthākṣiptatvaṃ parityajati | vastudharmaścaiṣa yadasaṃbaddhā gāvo na viśiṃṣanti sa tāsāṃ vyāpāro na śabdasya | tena yaṃ yathāvasthitaṃ śaknuvanti viśeṣṭuṃ sa tathā 'vasthāsyate | saṃbandha<note><p>saṃbandhī cāsāviti pāṭho yuktaḥ |</p></note>ścāsau viśeṣyatvaṃ pratipadyata ityarthātsaṃbadhyate |</p>
	      <lg>
		<l>viśeṣyatvena saṃpannaṃ tadviśeṣaṇasaṃgatam |</l>
		<l>goviśiṣṭo 'yamityevaṃ gomacchabdo 'bhidhāsyati ||</l>
	      </lg>
	      <p>tasmādapyanabhidheyaḥ saṃbandhaḥ | kiṃ ca |</p>
	      <lg>
		<l>vibhaktivācyarūpeṇa saṃbandho nāvagamyate |</l>
		<l>rūpāntareṇa vaktavya iti nāsti ca lakṣaṇam ||</l>
	      </lg>
	      <p>ṣaṣṭhīsaptamībhyāṃ hi yādṛk saṃbandhaḥ svapradhāno 'sattvabhūtaśca pratyāyyate na tādṛk matvarthīyena | na ca kṛdabhihito bhāvo dravyavadbhavatītyevamiva rūpāntaropādānaṃ kecidamidadhati | tatra kimasattvabhūtasaṃbandhābhidhānamāśrīyatāmuta saṃbandhyevārthalabhyatadviśiṣṭo 'bhidhīyatāmiti | taducyate |</p>
	      <lg>
		<l>prākpratītaikasaṃbandhiviśiṣṭe 'bhihite pare |</l>
		<l>saṃbandhinyeva saṃbandhaḥ pratīta iti nocyate ||</l>
	      </lg>
	      <p><pb n="677"/>yattu siddhe viśeṣye na paścātsaṃbandhapratyayena kāryamiti | satyaṃ nāsti | vinā 'pi tu tena nāntarīyakatvātpratīyata iti kiṃ kriyatām | yacca bhāvapratyayenābhidhānādasya matvarthatvamiti | atrāpi brūmaḥ |</p>
	      <lg>
		<l>yadā svasamaveto 'tra vācyo nāsti guṇo 'paraḥ |</l>
		<l>tadā gatyantarābhāvātsaṃbandho vācya āśritaḥ ||</l>
	      </lg>
	      <p>gomato bhāvo gomattvamiti hi—</p>
	      <lg>
		<l>yannimittamapekṣyāyaṃ gomacchabdaḥ pravartate |</l>
		<l>sa eva gomato bhāva ucyate tvatalādibhiḥ ||</l>
	      </lg>
	      <p>tatra yāstāvatprātipadikārthe viśeṣaṇaṃ gāvastāsāṃ tadvataḥ puruṣādatyantabhedādbhāvapratyayenāgrahaṇam | samavetaguṇagrāhī hi bhāvapratyayaḥ | na cā 'nyo 'bhidhīyamānastatra guṇaḥ saṃbhavati, yo nimittabhāvādbhāva ityucyeta | na ca puruṣa eva tasya bhāva ityevaṃ vyapadeśabhedaṃ labhate | tena bhāvapratyayaḥ <note type="reference"><ref cRef="MīSū:3.1.9.18">( a. 3 pā. 1 a. 9 sū. 18 )</ref></note>‘ānarthakyāttadaṅgeṣu’ ityarthaprāptaṃ saṃbandhamavalambate | nimittatvamapi ca tasya vastulakṣaṇamastītyabhidheyanimittāsaṃbhave tadapi tāvadgṛhyatāmityevamāśrīyate | tasmādakāraṇametadyaugikānāṃ saṃbandhābhidhānaśaktikalpanāyām |</p>
	      <lg>
		<l>ataśca daṇḍiśabdena saṃbandhyevocyate yathā |</l>
	      </lg>
	      <lg>
		<l>tathaiva yogikaiḥ śabdaiḥ piṅgākṣyādipadairapi |</l>
	      </lg>
	      <lg>
		<l>saṃbandhasya ca bhāvatvaṃ vyākhyeyaṃ teṣu pūrvavat |</l>
		<l>bahuvrīherato dravyamabhidheyaṃ na tadguṇaḥ ||</l>
	      </lg>
	      <p>yadapyekaṃ hāyanamasya ityanyapadārthe ṣaṣṭhyarthaprādhānyātsaṃbandhe bahuvrīhiriti | tatrābhidhīyate ||</p>
	      <lg>
		<l>abhidheyo bahuvrīheryadyapyasyeti kathyate |</l>
		<l>tathā 'pi prathamāntena tulyo 'sau saṃpratīyate ||</l>
	      </lg>
	      <p>yadi tvanyapadārthaḥ ṣaṭhyanta eva saṃbandhī syāttato yathaiva rājñaḥ puruṣa ityatra ṣaṣṭhyantatvādrājā puruṣaviśeṣaṇaṃ bhavati, prathamāntatvācca puruṣaḥ pradhānarūpeṇa samāsārtho bhavati | evameva citragvādiśabdairdevadattādiviśiṣṭā gāva eva pratīyeran | na citragoviśiṣṭo devadattādiḥ | tasmāccitrāṇāṃ gavāmayamitīdṛśe 'rthe bahuvrīhirvartate | yadyapyanyathā vigrahastathā 'pyuttarakālamīdṛgarthadarśanādevameva vigraho 'pi kartavyaḥ | tataśca saṃbandhaviśiṣṭābhirgobhirdevadattādirviśiṣṭa iti samāsārtho vijñāyate | yathaiva ca rājñaḥ puruṣa ityatra paṣṭhyāṃ <pb n="678"/>prayujyamānāyāṃ saṃbandhaḥ pradhānabhūto 'bhidhīyate, kṛte ca samāse nivṛttāyāṃ vibhaktau pūrvottarapadayoḥ pratyekaprayogadṛṣṭārthāparityāgātsaṃbandhādhikyasya ca sāmīpyāvagataviśiṣṭārthapratyayādeva siddherna saṃbandhaparaḥ samāso bhavati, evameva ṣaṣṭhyaprayogādeva bahuvrīhāvapi na saṃbandhaprādhānyam | tacca<note><p>tacca netyatra na ceti pāṭhāntaraṃ |</p></note> na pūrvottarapadārthayornāpyanyatarasyetyanyapadārthabhūtadravyaprādhānyādhyavasānam | sa cānyapadārthaḥ saṃbandhī yogyatāvaśena jātidravyaguṇakriyāṇāmanyatamaḥ parigṛhyate | tadyathā |</p>
	      <lg>
		<l>citravyaktiriyaṃ jātirdravyaṃ nānāguṇaṃ tvidam |</l>
		<l>guṇo 'nekāśrayaḥ kaścidiyaṃ tvekāśrayā kriyā ||</l>
	      </lg>
	      <p>sarvatra ca yogyatvātsamānādhikaraṇapadāntaropanīto 'nyapadārthaviśeṣo gamyate | tadihaikaṃ hāyanamasyā iti jāteranāditvānna viśeṣaṇaṃ saṃbhavatīti vyaktirāśrīyate | nanu vyaktīnāmānantyavyabhicārābhyāmanabhidhānamuktam | naiṣa doṣaḥ ||</p>
	      <lg>
		<l>ānantye 'pi hi bhāvānāmekaṃ kṛtvopalakṣaṇam |</l>
		<l>śabdaḥ sukarasaṃbandho na ca vyabhicariṣyati ||</l>
	      </lg>
	      <p>yatra tāvajjātyaivānyapadārtha upalakṣyate tatra tayaivaikayā sakṛdgṛhītayopalakṣitā vyaktayo deśādibhinnā apyabhidhāsyanta iti sujñānaḥ saṃbandhaḥ | na ca tadupalakṣitābhyo 'nyatra prayoga ityavyabhicāraḥ | yatra tu vyaktibhireva vyaktyantarāṇi viśeṣyante tatrāpi mūlopalakṣaṇaṃ jātirevābhyupagamyate | sarvathā dūramapi viśeṣaṇamālāyāmanuvartamānāyāṃ prathamopalakṣaṇasyābhedātsaṃbandhadarśanamupapatsyate | sarvaprathamasarvāntyayośca śabdārthatvam | āntarālikānāṃ tu lakṣaṇāsiddhajñānatvādanabhidheyatvam | ataśca piṅgatvākṣitvābhyāṃ svavyaktayo guṇāvayavātmikā lakṣyante | tābhiravayavi dravyamupalakṣyate | tacca samāsārtho bhavati | sa punaḥ kimabhidheyo lākṣaṇika iti | prādhānyena pratīteḥ sāmānādhikaraṇyāt <note type="reference"><ref cRef="Aṣṭā:2.2.24">( pā. sū. 2—2—24 )</ref></note>‘anekamanyapadārtha’ iti ca smaraṇāddevatātaddhitamatvarthīyādibhirivābhidhīyata iti kecit | apare tvāhuḥ | yuktaṃ devatātaddhitādāvananyaprayojanatvācchabdādhikyāccānyapadārthābhidhānam | na ca tatra prātipadikārthena so 'rthaḥ śakyo lakṣayitum | vyabhicārāt | kevalācca prātipadikādapratīteḥ | bahuvrīhau tu pūrvottarayoḥ padayorvidyamānasvārthatvādanyasya cābhyadhikasya śabdāvayavasyābhāvātpiṅgatvākṣitvābhyāmeva ca dravyapratyayasiddherna śakyamabhidheyatvaṃ kalpayitumiti | na tvetadvyāpitvena śakyamāśrayitum | karmadhāraye hyetadvyāpitvena syātsarvathā lakṣaṇānimittopapatteḥ | iha tu citragurityevamādiṣu citragośabda<pb n="679" break="no"/>yoratyantavyatiriktārthābhidhāyitvāddevadattādiśabdaiśca na śrutyā lakṣaṇayā vā sāmānādhikaraṇyamavakalpate | prāgapi ca devadattādiśabdādanyapadārthapratīterna vākyārthatvakalpanā | na ca kevalaṃ samāsavelāyāṃ yau padārthāvavadhāritau tau devatādyarthasaṃbandhinau, yato vākyārtho devadattaḥ syāt | tasmādavaśyaṃ pratīteḥ smaraṇāccānyapadārtho 'sya vācya ityabhyupagantavyam | evaṃ ca prādhānyamaviruddhaṃ bhaviṣyati | ataścaivamādiṣu bahuvrīheranyapadārthābhidhānaśaktirdṛṣṭeti yatrāpi kathaṃcillakṣaṇā saṃbhavati tatrāpi pūrvakḷptaśaktyanapāyādabhidheyatvamevādhyavasīyate | tasmādupapannaṃ piṅgakṣyādīnāṃ dravyavacanatvam | yattvekahāthanīti vayovacana iti | tadanupapannam | vayaso lakṣaṇayā 'vagateḥ | ukṣādiśabdānāṃ hi vayovacanatvam | ekahāyanyādiśabdāḥ punaḥ kālaviśeṣayuktadravyavacanāḥ santo vayo lakṣayantaḥ pravartante | na hyekaṃ hāyanamasyā ityevaṃ vayo nirdiśyate | kiṃ tarhi | dravyam | tasya hyekaṃ hāyanaṃ jātasya na vayasaḥ | tasmādubhābhyāmapyetābhyāmātmaikadeśopāttaguṇaviśiṣṭadravyapratyāyanādupapanno 'yaṃ saṃśayaḥ kimaruṇimā kṛtsnaprakaraṇagatakrayāṅgadravyaśeṣatvena niviśate | athavā samānavākyasthākhyātapadapratyāyitakraya evaikahāyanyāmiti | atrāpyuddhananādivadākṣepaḥ | saṃyuktaśravaṇādasārvatrikatve prāpte taṃ pariharati | eṣa guṇaḥ krayeṇaikahāyanyā vā samānavākyopādānātsaṃbadhyeta | tatra tāvatkārakavibhaktinirdeśādanāśaṅkanīyatare sati dravyasaṃbandhe, krayasaṃbandhaḥ śrutibalīyastvādbhavet | na cāsāvamūrtatvānniṣkriyasya guṇasyopapadyate | yadi tvagatyā punardravye saṃbandha āśrīyate tatrāpyekahāyanyām ‘eekaśa<note><p>( a. 1 pā. 4 a. 5 sū. 8 )</p></note>bdye parārthavat’ ityevaṃ krayāruṇimānau prati vairūpyaṃ syāt | bhinnavibhaktyarthayogaścāsannabhyupagantavyaḥ | kriyāsaṃbandhasya kārakavibhaktisādhyatvāt, guṇasaṃbadhasya ca ṣaṣṭhyadhīnatvāt | ataśca vākyagatena saṃbandhinā yogyatvābhāvādasaṃbadhyamānaḥ prakaraṇinā gṛhītaḥ sarvārthaṃ syādityāśaṅkyate | tena tarhyayamevārtho niścīyata iti krayasaṃbandho nā ' 'śaṅikatavyastadarthamāha—<hi rend="bold">na cāśakanīyamarthaṃ pramāṇabhūtaḥ śabdo 'bhidhāsyatīti</hi> | yadetatsamānavākyopādānaṃ karaṇavibhaktinirdeśaścaitenāpi krayaikahāyanīviśeṣaṇatva<pb n="680" break="no"/>buddhirdṛ̣dhā jāyate | tena śabdaprāmāṇyādvastuvisaṃvādācca kiṃ samañjasaṃ kimasamañjasamiti jāyate saṃdehaḥ | tanna prāthamyācchabdānurodhena tāvatkriyāsaṃbandhamupanyasyati | vaidikaśabdasyātimārābhāvāt | tatra viniyogabalenāsya vastusāmarthyasadbhāvānveṣaṇe yatiṣyāmahe | tadyadi kenacitprakāreṇopapatsyate tataḥ kraya eva niveśamaṅgīkariṣyāmaḥ | <hi rend="bold">atha tu na kathaṃcanopapatsyate tato vākyabhedamabhyupagamya prakaraṇadharmamenamadhyavasyāmaḥ |</hi> na cātra vākyabhedaḥ pratyayādyanyatamāvṛttilakṣaṇaḥ | kastarhi, vibhāgarūpaḥ | krayavākyasya bhedaṃ vibhāgalakṣaṇamabhyupagamyetyarthaḥ |</p>
	      <lg>
		<l>yadvā bhidyata ityevaṃ ghaññayaṃ karmakartari |</l>
		<l>aruṇāśabda evaṃ ca bhedo vākyasya gamyate |</l>
	      </lg>
	      <p>pṛthakbhavadvākyaṃ bhedayatīti vākyabhedaḥ | tādṛśaṃ cābhyupagamya prakaraṇadharmādhyavasānam | etaduktaṃ bhavati yāvacchrutivākye vyāpriyete tāvatprakaraṇadharmatvaṃ nāsti | yadā tu vastuvisaṃvādādvihataśaktinī te nirvyāpāre bhaviṣyatastadā prakaraṇaviniyoga iti | kiṃ tāvatprāptamataāha—</p>
	      <p><hi rend="bold">vihitastu<note type="reference"><ref cRef="MīSū:3.1.4.8">( a. 3 pā. 1 a. 4 sū. 8 )</ref></note> sarvadharmaḥ syātsaṃyogato 'viśeṣātprakaraṇāviśeṣācceti |</hi> śrutivākyośca tāvadasāmarthyenaudāsīnyāt | kathaṃ puna<note><p>kathaṃ punariti—itikartavyatākāṅkṣātmakena prakaraṇena gṛhyamāṇamitikartavyatārūpameva syāt | kriyāyā eva ca karaṇānugrāhakatvarūpetikartavyatātvātkathamakriyārūpasyāruṇimnaḥ prakaraṇena viniyoga iti śaṅkāśayaḥ |</p></note>rguṇasyākriyātmakasya sataḥ prakaraṇena grahaṇam | ucyate naivātra prakaraṇaṃ grāha<note><p>grāhakatvena—viniyojakatvena |</p></note>katveneṣṭam | kathaṃ tarhi | aruṇayetyatra pade yā tṛtīyā tayā karaṇāni prakaraṇalabhyajyotiṣṭomāpūrvasādhanāni somaprabhṛtīnyanūdyāruṇaprātipadikārtho vidhīyate |</p>
	      <lg>
		<l>ataśca padamevaitadvākyenaivaṃ vibhajyate |</l>
		<l>yā vyaktiḥ karaṇatvena coditāpūrvasādhanam ||</l>
	      </lg>
	      <lg>
		<pb n="681"/>
		<l>tayā tatsādhayennityamaruṇatvaviśiṣṭayā |</l>
		<l>evaṃ cedaruṇaṃ kāryaṃ karaṇaṃ yadgrahādyapi ||</l>
	      </lg>
	      <p>tasmātsarvakaraṇānyaruṇīkartavyāni |</p>
	      <lg>
		<l>yatpunaryajamānādi vihitaṃ kārakāntaram |</l>
		<l>na tasyāyaṃ guṇaḥ śeṣaḥ sarvārtho 'pyavadhāritaḥ ||</l>
	      </lg>
	      <p>yaducyate guṇavacanatvādaruṇāśabdaḥ krīṇātinā na saṃbadhyata iti tadākṣipannāha— <hi rend="bold">nanu naivāyaṃ guṇavacana</hi> iti | rūparasādiśabdāḥ kevalaguṇavacanāḥ | tathā hi | yadā teṣāṃ dravyeṣu prayogastadā na matvarthīyena vinā pravartante | ye punaḥ śuklāruṇādiśabdāste kadācideva ṣaṣṭhyantadravyapadasaṃnidhānādbhāvapratyayarahitā guṇeṣu vartante | paṭasya śukla iti | nityaṃ guṇopasarjanadravyavacanāḥ | tathā cāntareṇāpi matvarthīyaṃ dravyasāmānādhikaraṇyaṃ pratipadyante | yathā śuklaḥ paṭo 'ruṇo ghaṭa iti | nanu ca matublo<note><p>‘guṇavacanebhyo matupo lugiṣṭaḥ’ iti vārtikāditi śeṣaḥ |</p></note>pāmnānādeṣāmevaṃ vṛttirbhaviṣyati | naitadevam |</p>
	      <lg>
		<l>śabdānāṃ na hi lopena vācyo 'rthaḥ pratipādyate |</l>
		<l>tasmādubhayasāmarthyamevaṃ tatrāvagamyate ||</l>
	      </lg>
	      <p>yathaiva kvibantādhunādiṣu prakṛtipratyayayoḥ pratyekamubhayārthābhidhānasāmarthyaṃ sadeva lopadvāreṇānvākhyāyate tathaivātra prātipadikameva matvarthamapyupādātuṃ samarthamiti matublopāmnānam | lakṣaṇayeti cet | na | kvibantādivadeva mukhyarūpapratīteḥ | na ca lakṣaṇāsu śāsreṇānvākhyānaṃ kriyate | rūpādīnāmapi ca lakṣaṇopapattermatupā vinā vṛttiḥ syāt | candanasya gandha itivaccāntareṇa bhāvapratyayaṃ goraruṇa ityapi prayogaḥ syāt | yathā ca gandhatvamityukte candanādisaṃbandhamapāsya tadviśeṣāṇāṃ gandhatvasaṃbandho bhavati | evamaruṇatvamityapi dravyasaṃbandho na syāt | rūpādiśabdavadeva cāruṇāderapi dravyasāmānādhi<pb n="682" break="no"/>karaṇyaṃ na syāt | yo hi manyate lakṣaṇayā 'ruṇādiṣu sāmānādhikaraṇyamiti tasya rūpādiṣvapi tathaiva syādaruṇatvādiṣu vā | na hi te kiṃcidapyadhikaṃ vadanti | etenāruṇatvādibhyo matublopaprasaktirvyākhyātā | kiṃ ca |</p>
	      <lg>
		<l>liṅgasaṃkhyādisaṃbandho guṇānāṃ na ca vidyate |</l>
		<l>tadyogādapi śuklāderdravyavācitvamiṣyate ||</l>
	      </lg>
	      <p>nanu ‘guṇavacanānāmāśrayato liṅgavacanāni bhavanti’ ityevaṃ setsyati | na | rūpādiśuklatvādiṣvapi prasaṅgāt | api ca | guṇavacana iti na guṇābhidhānamātreṇocyate | kiṃ tarhi |  guṇamuktvā yo dravye vartate | na hyanyathā vacanaśabdaḥ prayujyate | vaca<note><p>vacanameva—abhidhānameva |</p></note>nameva svarūpaṃ śabdasyetyevaṃ guṇaśabdenaiva vyavahārasiddheḥ | ata eva rūpādīṃnāmagrahaṇam | etena matublopavākyaṃ vyākhyātam | tasmāddravyavacano 'ruṇāśabdaḥ, tasya ca kārakatvābhidhānopapatterekavākyatvasiddhiḥ | ato na sarvadharmatvamiti | <hi rend="bold">tadetadapeśalamiti</hi> | ākṛ<note type="reference"><ref cRef="MīSū:1.3.adhi.9">( a. 1 pā. 3 a. 9 )</ref></note>tyadhikaraṇoktanyāyavisaṃvādādaśobhanamityabhiprāyam | tathā hi |</p>
	      <lg>
		<l>anvayavyatirekābhyāṃ yaṃ kadācinna muñcati |</l>
		<l>sa eva tasya vācyo 'rtho guṇaṃ caiṣa na muñcati ||</l>
	      </lg>
	      <p>ekāntadravyasaṃbandhini tāvadguṇe viśeṣaṇatvātpūrvataramabhihite tatsaṃbandhādeva pratīyamānasya dravyasya na śakyaṃ vācyatvaṃ kalpayitumityuktam |</p>
	      <lg>
		<l>vyabhicārācca na dravyasvarūpaṃ vācyamiṣyate |</l>
		<l>tadguṇe 'nyatra vṛtteśca nivṛtteścāguṇāttataḥ ||</l>
	      </lg>
	      <p>nanu guṇāntarotpattikāle 'nyadeva dravyamiti na vyabhicaret |</p>
	      <lg>
		<l>na tāvadayamekāntaḥ kāryadravyāntarodbhavaḥ |</l>
		<l>sthite 'pi hi bhavatyeva dravye kiṃcidguṇāntaram ||</l>
	      </lg>
	      <p>yeṣāṃ<note><p>yeṣāṃ—naiyāyikānāmityarthaḥ |</p></note> tāvatkāryadravyāṇyeva ghaṭādīni pacyante yathā paiṭharā<note><p>paiṭharāṇāṃ-piṭharapākavādinām |</p></note>ṇāṃ tanmatenābheda eva | <pb n="683"/>pailū<note><p>pailūkānāṃ-pīluśabdavācyaparamāṇuṣu pākavādino vaiśeṣikāsteṣāmityarthaḥ |</p></note>kānāmapi tu paramāṇuṣu vyabhicāraḥ | yādṛśaṃ tvasmābhirdravyamabhihitaṃ tādṛśasya sarvatra guṇamātrameva bhidyate na svarūpam | yāni ca ghaṭādīni dravyāntareṇa gairikādinā raktāni saṃyuktasamavetaguṇadvāreṇāruṇādiśabdairabhidhīyante, tatraikasyaiva dravyasyānekanīlapītādiśabdaviṣayatvāpatteḥ spaṣṭaṃ vyabhicāritvam | ataścā ' 'kṛtivyavahārāddūreṇa sthūlataro 'yamityapeśalatā | matublopaścātyantanirūḍhalakṣaṇāvaśādanvākhyāyate | yattu mukhyapratyayānnaivamiti | tatrocyate |</p>
	      <lg>
		<l>gauṇatvaṃ yo vadedatra sa evamanuyujyate |</l>
		<l>saṃnikṛṣṭābhidheyārthalakṣaṇāyāṃ na duṣṭatā ||</l>
	      </lg>
	      <p>agnirmāṇavaka ityatrāgnimāṇavakayoratyantabhedātsādṛśyena śabdaḥ pravartamānaḥ pratyayavailakṣaṇyānnābhidhāteti sarveṇa jñāyate | ye tu jātiguṇavacanā bhūtvā dravyaṃ pratyāyayanti teṣāmabhidheyalakṣyamāṇavastunorvivekābhāvātpratītāvapyavivekaḥ sthita eva | sa kathaṃcidanvayavyatirekābhyāṃ nipuṇaiḥ parīkṣakairapanīyata iti | lokasya tu mukhyabuddhireva | na ca parīkṣakāṇāmanabhidheyatvaṃ vadatāṃ lokavirodhaḥ | pratītamātravyavahārī hi loko 'bhidhānalakṣaṇāvivekamakurvannudāsīnāvasthaḥ sāmānyaviśeṣabādhādisiddhyarthaṃ parīkṣakairvivekaṃ kriyamāṇaṃ na nānumanyate | tasmādavirodhaḥ | kathaṃ na rūpādiśabdeṣvapi tallakṣaṇayā matublopaḥ kathaṃ vā lakṣaṇāvṛttiḥ śāstreṇānvākhyāyata iti | atrābhidhīyate |</p>
	      <lg>
		<l>nirụ̄dhā lakṣaṇāḥ kāścitsāmarthyādabhidhānavat |</l>
		<l>kriyante sāṃprataṃ kāścitkāścinnaiva tvaśaktitaḥ ||</l>
	      </lg>
	      <p>iha keṣucidartheṣvabhidhānavadeva lakṣaṇāśaktirapyanādikālapravṛttatvena nirụ̄dhāḥ, yathā śuklādiṣu | keṣucittu kriyate yathā rathāṅganāmā cakravāka iti | keṣucitpunaḥ kartumapi na śakyate, yathā śabdasparśarūparasagandheṣu | kathaṃ punarihāviśiṣṭe saṃbandhe sati na lakṣaṇeti | tatrottaramabhidhānavaditi | yathā bhavataḥ samāne guṇaśabdatve śuklādīnāṃ guṇopasarjanadravyavacanatvaṃ na rūpādīnāmevaṃ mama lakṣaṇeti | tatraitatsyāt | abhidhānaśaktiḥ svābhāvikī | lakṣaṇā tu na saṃbandhādadhikaṃ nimittamapekṣata iti | ucyate | yadṛcchāśabdatva etadevaṃ syāt | tava tu śuklādīnāṃ samavetaguṇadvāreṇa dravye vṛttiḥ | <pb n="684"/>tattvaviśiṣṭaṃ rūpādiṣvapīti dravye vṛttiprasaṅga | tatrāvaśyaṃ guṇagataḥ kaścitsāmarthyabhedo 'ṅgīkartavyaḥ | yena te śabdāḥ kecideva guṇiparā bhavanti, anye guṇapradhānāḥ | evaṃ lakṣaṇāyāmapi bhaviṣyati ||</p>
	      <lg>
		<l>tasmādyathaiva śabdānāṃ śaktibhedo 'bhidhāṃ prati |</l>
		<l>pratyetavyastathā 'rthānāṃ lakṣyārthāntaragocaraḥ ||</l>
	      </lg>
	      <p>satyapi ca phalānumeye dṛśyamānārthapratyāyanasāmarthye, satyapi cāsmākamapyadṛṣṭaśa<note><p>śaktikalpaneti pāṭhāntaram |</p></note>ktigauravatulyatve, abhidheyamātrapratyayena nivṛttavyāpāre śabde 'rthapratyaye cākṛtārthe sati kalpyamānatvādarthaśaktiḥ pramāṇavatī na śabdaśaktiḥ | tenādṛṣṭakalpanātulyatvena pakṣayostulyabalatvam | ataśca rūpādīnāṃ lakṣaṇāśaktyabhāvānmatupā vinā na dravye vṛttiḥ | tathā ca ‘rasā<note><p>pā. sū. ( 5-2-95 )</p></note>dibhyaśca’ iti pratyayāntaranivṛtyarthaṃ matumniyamapunaḥ śrutiramumevārthaṃ dyotayati | na ca rūpādipratyayena na dravyaṃ pratyāyyate gamyate hi dhūmādinevāgniravinābhāvāddravyam | śabdasya tvatatparatvāllakṣaṇānadhyavasānam | pradhānatvāpradhānatvapratītistu dravyaguṇayoḥ svābhāvikī | nityaṃ hi rūpādiṣu svaprādhānyenābhidhīyamāneṣu dravyaṃ viśeṇatvenocyate śuklādiṣu viśeṣyatvena | ata eva cānādikālaprasiddhārthatvādasyā lakṣaṇāyā matublopāmnānenānugamaḥ | yā tvādimatī nātyantaprasiddhā nāṃsau śāstreṇānugamyate | vinā 'pi cānugamātsaṃbandhyantaravaśena sā kadācidupalabhyate | tadyathā madhuro rasaḥ snigdhaḥ śīto gururiti snigdhaśītatvādīnāṃ guṇāntaraviśeṣatvānna rasena saṃbandho 'stīti rasalakṣitena dravyeṇa saṃbadhyate | tasmācchaktiparyanuyogābhāvānmatublopabhāvā<note><p>śuklādirūpādiśabdayoriti śeṣaḥ |</p></note>bhāvau | etena bhāvapratyayasadasadbhāvasāmānādhikaraṇyavaiyadhikaraṇyavyavasthā vyākhyātā | śuklatvādiśabdāśca bhāvapratyayaniṣkṛṣṭaviśeṣyabhūtaguṇavacanatvādgandhavadeva nityaṃ vaiyadhikaraṇyena saṃbadhyante |</p>
	      <lg>
		<l>etāvāṃstu viśeṣo 'tra yadatrāpi viśeṣaṇam |</l>
		<l>viśeṣya eva śuklatve śuklo dravyaviśeṣaṇam ||</l>
	      </lg>
	      <lg>
		<l>dravyopasarjanībhūtaḥ svaprātipadike sthitaḥ |</l>
		<l>tādṛgniṣkṛṣyate dravyātpaścāttu tvatalādibhiḥ ||</l>
	      </lg>
	      <lg>
		<l>tenaitasya dvirūpatvaṃ gandhāderekarūpatā |</l>
		<l>tathā ca śukla ityasya punaranyā dvirūpatā ||</l>
	      </lg>
	      <lg>
		<l>kadācidguṇamevā ' 'ha guṇinaṃ lakṣayetkavacit |</l>
		<l>ṣaṣṭhyantatadvibhaktyantavācyadravyopasarjanaḥ ||</l>
	      </lg>
	      <lg>
		<pb n="685"/>
		<l>paṭasya śukla ityatra niṣkṛṣṭo guṇa āśritaḥ |</l>
		<l>paṭaḥ śukla iti tvatra dravyalīno 'bhidhīyate ||</l>
	      </lg>
	      <p>liṅgasaṃkhyādisaṃbandhaḥ svāśrayadvāreṇa pūrvavadevopapatsyate | tathā guṇavacanaśabdaśca dravyaprādhānye vartate vaiyākaraṇānāṃ guṇamuktvā guṇini vartamānatvāt | na hi vaiyākaraṇānāṃ vaiśeṣikavadguṇāḥ parisaṃkhyāyante | kiṃ tarhi, aṅgāṅgibhāvāpekṣayā guṇaguṇivyavahāraḥ | śuklādiśabdāścopasarjanībhūtamarthaṃ vadanti na rūpādiśabdā iti liṅgasaṃkhyāsaṃbandhāsaṃkaraḥ | bhāṣyakāreṇa tvetameva parihāraṃ manasi kṛtvoktaṃ, <hi rend="bold">bhavati hi guṇavacanasyāpi strīliṅgatā yathā</hi> karūṇābuddhiśabdayoḥ | gandhādiśabdatulyāvapi caitau pradarśanamātraviśeṣādudāhṛtau | etaduktaṃ bhavati | ye 'pi tāvatsvapradhānaguṇavacanāste 'pi kathaṃcilliṅgasaṃkhyābhyāṃ yujyante kiṃ punaryeṣu dravyaprādhānyam | evamanayā yuktyā 'ruṇeti guṇavacanaḥ | <hi rend="bold">guṇavacanaścetkrīṇātinā na saṃbadhyata</hi> ityupasaṃhṛte paraḥ punarāha—<hi rend="bold">atha yadi krīṇātinā na saṃbadhyate</hi> tata ekahāyanyā saṃbadhyatāmiti | śakyate hi guṇavacanasya dravyasaṃbandhaḥ kartum | siddhāntavādī tu śrutyā kriyāsaṃbandhāvagamāddravyasaṃbandho vākyalakṣaṇo durbalatvādbādhyata ityetatpratipādayitumāha—<hi rend="bold">tanna | kevalaṃ hi guṇa</hi>miti | dviprakāro hi nāmaśabdānāṃ saṃbandhaḥ sāmānādhikaraṇyena vaiyadhikaraṇyena vā | tatra yadobhābhyāmubhayārthopādānaṃ tadā sāmānādhikaraṇyaṃ bhavati | ṣaṣṭhyantadravyapadoccāraṇe tu vaiyadhikaraṇyena saṃbandhaḥ | tadiha kevalaguṇaguṇivacanatvādaruṇaikahāyānīśabdayoḥ śrutisāmānādhikaraṇyaṃ tāvanna vidyate | nāpi ṣaṣṭhīśrutira<note><p>tena vaiyadhikaraṇyenāpyanvayo nopapadyata iti pūraṇam |</p></note>sti | tasmāttṛtīyāśrutibalīyastvānna dravyaguṇayoḥ saṃbandha iti | balābalakṛtaṃ saṃbandhanirākaraṇamavagamyāpramāṇakṛtatvābhiprāyeṇāyaṃ bravītīti matvai<hi rend="bold">kavibhaktiyogā</hi>dityāha | <hi rend="bold">tadanupapanna</hi>miti-balābalapradarśanam | <pb n="686"/>prathamaṃ tāvatsvasāmarthyenāruṇaprātipadikasya guṇavacanatvaṃ gamyate | padāntarasaṃnidhānācca sāmānādhikaraṇyamiti balābalam | tatrā ' 'ha |</p>
	      <lg>
		<l>kevalāruṇavācitvaṃ liṅgadyadyapi gamyate |</l>
		<l>tathā 'pyagatito vākyāllakṣaṇāvṛttirāśritā ||</l>
	      </lg>
	      <p>idānīṃ tṛtīyāśrutibalīyastvātkriyāsaṃbandhāvabodhāddravyasaṃbandhabādhaṃ darśayati | tatrāpyagatyaiva pratyavasthānam | <hi rend="bold">nanu guṇasya kriyāsaṃbandhābhāvā</hi>diti | tasyottaraṃ tṛtīyā<pb n="687" break="no"/>narthakyaprasaṅgāditi | na hyagatyā 'nabhidheyo 'rthaḥ śakyaḥ pratyetum | na cātra lakṣaṇayā 'pi saktuṃ<note><p>‘saktūn juhoti’ ityatreti śeṣaḥ</p></note>dvitīyāvattṛtīyā 'rthavatī | kārakasāmānyasyāpyaniṣṭatvāt | parastvāha—liṅgasaṃkhyāvadāśrayadvāraprāptaṃ kārakamanūdya prātipadikārtho vidhāsyata iti | asti hyetadapi darśanaṃ yadguṇaśabdebhyo vinā 'pi kārakatvena kārakaviśeṣaṇatvāddvitīyādayo bhavantīti | <hi rend="bold">naitatsāramiti</hi> | yadyapi kathaṃcidaruṇayetyasyaikahāyanīsaṃbandhayogyatvaṃ tathā 'pi kriyākṣiptāyāmekahāyanyām ‘aika<note type="reference"><ref cRef="MīSū:1.4.5.8">( a. 1 pā. 4 a. 5 sū. 8 )</ref></note>śabdye parārthavat’ ityevamubhayasaṃbandhābhāve balīyasā krayasaṃbandhena guṇasaṃbandhanirākaraṇam | nahyatra kriyā<note><p>kriyāsambandhavibhaktiḥ—kārakavibhaktirityarthaḥ |</p></note>saṃbandhavibhaktivadguṇasaṃbandhavibhaktiḥ ṣaṣṭhī <pb n="688"/>dṛśyate | nīlotpale tu śrutivirodhābhāvādvākyalakṣaṇo 'pi saṃbandho 'vagamyata iti vaiṣamyam | ye tu sāmānādhikaraṇyavikalpāstān <note type="reference"><ref cRef="MīSū:6.8.10.35">( a. 6 pā. 8 a. 10 sū. 35 | )</ref></note>‘niyamo vaikārthye hi’ ityatra ṣaṣṭhāntyādhikaraṇasūtre sarvāneva vakṣyāmaḥ | sarvathā lākṣaṇikaṃ sāmānādhikaraṇyamiti durbalam | na ca kārakaviśeṣaṇatvādguṇānāṃ kārakavibhaktiḥ | kiṃ tarhi, kārakatvādeveti | etadapi paśvekatvavivakṣādhikaraṇe<note type="reference"><ref cRef="MīSū:4.1.adhi.5">( a. 4 pā. 1 a. 5 | )</ref></note> vakṣyate | <hi rend="bold">āha | satyamevametaditi</hi> | punarapi śrutivirodhaparihārārthameva yatate | katham |</p>
	      <lg>
		<l>tantreṇobhayasaṃbandhe virodhitvaṃ prasajyate |</l>
		<l>prāsaṅgike tvihaikasminnavirodho bhaviṣyati ||</l>
	      </lg>
	      <p><pb n="689"/><hi rend="bold">sarvatra tu bo<note><p>bādhita iti pā. |</p></note>dhite padārtha</hi> iti ko 'yamupanyāsaḥ | ucyate |</p>
	      <lg>
		<l>sarvathā bādhitā tāvatpadārthānāṃ svatantratā |</l>
		<l>tenāneko 'pi saṃbandhaḥ kalpyamāno na duṣyati ||</l>
	      </lg>
	      <p>aruṇāśabdastāvadavaśyameva kenacidguṇinā saṃbandhanīyaḥ | ekahāyanīśabdasyāpi kriyāsaṃbandhātsvātantryamapanītam | tatra padāntarasaṃbandhe 'pi sakṛtpravṛttāyāḥ kimavaguṇṭhanenetivattasya tāvatyeva śrutipīḍeti | ato guṇapadenāpi saṃbadhyatāmiti | <hi rend="bold">naitadastīti</hi>— abhyupetya dravyaguṇasaṃbandham | yā<note><p>yāga ityatra kraya iti pāṭha ucitaḥ |</p></note>gagatadravyasaṃbandhanirākaraṇātkrīṇā<note><p>krīṇāteḥ prāk, navarṇasya, anyatheti padasya vā pūrvaṃ śeṣo 'pekṣitaḥ |</p></note>tervidhyanuvādayaugapadyāśrayaṇavirodhaḥ | yatra tu kriyāviśeṣaṇāni sarvāṇi bhavanti tatra viśiṣṭavidhānādakleśo bhavati | yatra tu kriyā vidhīyate dravyasya ca kiṃcittatra pratyayāvṛttilakṣaṇaṃ vākyabhedamabhyupetya niyamābhāvo bhavatītyucyate | viśeṣaṇaṃ hi prasiddhaṃ bhavati | na ca vidhīyamānāvasthaḥ krayaḥ prasiddha iti prakaraṇagataikahāyanīmātrasaṃbandhaprasaṅgaḥ | katamā punaranyā<pb n="690" break="no"/>jyotiṣṭomaprakaraṇa ekahāyanī | sarvathā tāvadvākyena tasyāmapi guṇaḥ prāpyate | yadi tu sā na vidyate kiṃ kriyatāṃ dakṣiṇā tu vā kācidbhaviṣyati | anūbandhyāyāṃ vā | athaveddiśyamānatvādavivakṣitaliṅgasaṃkhyaikahāyanamātragrahaṇātsavanīyāgnīṣomīyayorapyekahāyanayorgrahaṇādaniyamaḥ | sadṛśanyāyeṣu vodāharaṇāntareṣveva tadbhaviṣyati | tadyathā ‘daśamuṣṭīrmimīte’ ityatra somamānādanyeṣāmapyaṅgeṣṭinirvāpamuṣṭīnāṃ daśasaṃkhyatvaprasaṅgaḥ | paraḥ punarekahāyanīvairūpyābhyupagamavādalabdhaprasaraḥ śaṅkate—<hi rend="bold">nanvapūrvo 'pi vidhīyamāno</hi> manasi viparivartamānaḥ prasaṅgādeva viśeṣyata iti | <hi rend="bold">naitadevamityu</hi>ttaram | yāvadyāvaddhi padārtho viśeṣyate tāvattāvacchruteḥ svarasabhaṅgaḥ | tena sakṛtpravṛttāyāḥ kimavaguṇṭhanenetyevamekena kenacidviśeṣitaḥ pareṇāpi viśeṣyatāmityabhyupagantavyam | na cā ' 'narthakyam | prakaraṇe 'rthavattvāt | tatrāpyevameva saṃbandha iti cet | na | vākyāntaraprāptadravyānuvādena guṇāvidhau vairūpyaprasaṅgābhāvāt | bhavatpakṣe 'pi svarūpataḥ somaṃ ca prati kraye vidhīyamāne dravyaṃ ca prati viśeṣaṇatvenānūdyamāne vairūpyaṃ bhavati | evamekahāyanyapi krayaṃ guṇaṃ ca prati vairūpyānnaiva saṃbadhyate | pūrvaṃ tvabhyupetyavādamātreṇāṅgīkṛtam | <pb n="691"/>tadidānīṃ tatraiva parasya duṣṭāśā mā bhūditi nirākriyate | tenāyameva paramārthaḥ | kārakaṃ vibhaktyā 'nūdya prātipadikārtho vidhīyata iti | pare tvavivakṣitakārakaṃ guṇamātraṃ prakaraṇayuktaṃ prayogavacanenāgṛhītam <note type="reference"><ref cRef="MīSū:3.1.9.18">( a. 3 pā. 1 a. 9 sū. 18 )</ref></note>‘ānarthakyāttadaṅgeṣu’ ityevaṃ dravyeṣvavatīrṇaṃ sarvārthaṃ manyante | tattu praka<note><p>prakaraṇena—itikartavyatākāṅkṣātmakenetyarthaḥ |</p></note>raṇenānitikartavyatātmakaguṇagrahaṇābhāvādānarthakyatadaṅganyāyasya ca krayāṅgaikahāyanyāmupapannataratvena pūrvapakṣamūlābhāvaprasaṅgādupekṣaṇīyam | tasmātpūrveṇaiva nyāyena kṛtsne prakaraṇe niveśa iti | evaṃ prāpte 'bhidhīyate |</p>
	      <lg>
		<l>yatra dravyaguṇaikārthyaṃ śravaṇādeva gamyate |</l>
		<l>anyonyaniyamastatra tayoḥ sthālyādivadbhavet ||</l>
	      </lg>
	      <p><hi rend="bold">arthaikatveti</hi>—vākyaviśeṣopalakṣaṇam | <hi rend="bold">aikakarmyāditi</hi>—punastadeva hetutvenopadiṣṭam | athavā vākyārthaikatve yatraikavākyatā saṃbhavatītyarthaḥ | tatra sarvaviśeṣaṇaviśiṣṭaikabhāvanāvidhiḥ | tādṛśīṃ kṛtvā kṛtārtho bhavatīti parigrahātsarvaniyamo bhavati | yathā devadattaḥ kāṣṭhaiḥ sthālyāmodanaṃ pacatītyukte sarveṣāmekapākaviṣayatvam | evamihāpi kevalayostāvaddravyaguṇayoranuṣṭhānameva nāstīti na vidhīyate | kriyāntarasaṃbandhamapi krīṇāteḥ paraḥ pratyayo na śaknoti kartum | dravyasaṃbandhe tu sarvatra vidhīnāmeva śaktyabhāvaḥ | sarvatra hi bhāvanātadviśeṣaṇārthātirikte 'rthe vidhivyāpāro nāstītyuttarādhikaraṇe vakṣyāmaḥ | tṛtīyānirdeśācca dvayorapyaruṇaikahāyanyoḥ parasparamanapekṣya svasādhyakriyāmātrāpekṣiṇorvākyena tadviśeṣakrayasaṃbandho vijñāyate | kutaḥ |</p>
	      <lg>
		<pb n="692"/>
		<l>kārakaṃ hyucyate kurvannākriyāṃ tatkaroti ca |</l>
		<l>tasmānna dravyasaṃbandhaḥ kārakasyāsti kasyacit ||</l>
	      </lg>
	      <lg>
		<l>niṣpannatvāviśeṣācca nāpekṣaiṣāṃ parasparam |</l>
		<l>guṇā<note><p>guṇānāṃ—kārakāṇāmityarthaḥ |</p></note>nāṃ ca parārthatvādasaṃbandhaḥ samatvataḥ ||</l>
	      </lg>
	      <lg>
		<l>na़ cāpyanyonyasaṃbandhe vidhireṣāṃ pravartate |</l>
		<l>tadadhīnā vayaṃ ceti kriyāsaṃbandhakalpanā ||</l>
	      </lg>
	      <lg>
		<l>kriyā 'pi na vinā kaiścitsādhyate kārakaiḥ kvacit |</l>
		<l>bhūtabhavyavaśatvena kriyākārakasaṃgatiḥ ||</l>
	      </lg>
	      <lg>
		<l>yathā ca dravyamicchanti sādhakatvena karmaṇām |</l>
		<l>tathā guṇamapītyevaṃ nā ' 'ruṇyasyānyasaṃgatiḥ ||</l>
	      </lg>
	      <p>yathaiva dravyeṇa vinā kriyānupapatterekahāyanīṃ krayo gṛhṇāti—</p>
	      <lg>
		<l>tathā guṇaviśeṣeṇa dravyaṃ yāvadalakṣitam |</l>
		<l>tāvattena kriyāsiddhirnāstyato 'pekṣyate guṇaḥ ||</l>
	      </lg>
	      <p>tasmātso 'pi kriyāṅgamiti | tathā ca ‘dravyagu<note type="reference"><ref cRef="MīSū:3.1.3.3">( a. 3 pā. 1 a. 3 sū. 3 )</ref></note>ṇasaṃskāreṣu’ iti guṇagrahaṇaṃ kṛtam | nanu nānta<note><p>yadvinā yannopapadyate tattasya nāntarīyakamityucyate |</p></note>rīyakatvāddravyagrahaṇe guṇānuṣṭhānātpṛthakprayatnābhāvānna dravyavadguṇāpekṣā yuktā | tathā hi |</p>
	      <lg>
		<l>na dravyamanupādāya pravṛttiḥ karmaṇīṣyate |</l>
		<l>pūrvaṃ dravye gṛhīte tu tadguṇo 'pyanuvartate ||</l>
	      </lg>
	      <p>ucyate |</p>
	      <lg>
		<l>karmaṇyapi kṛte pūrvaṃ na dravyeṇa prayojanam |</l>
		<l>dravyākāṅkṣā 'tha pūrvaṃ syātsā guṇe 'pi pratīyatām ||</l>
	      </lg>
	      <p>yathaiva hi tvayoktaṃ dravyagrahaṇenaiva guṇo 'pi kaścidgṛhīta eveti na pṛthagupādānaṃ prayojayati tathā kriyopādāne 'pi yatkiṃciddravyamupāttamiti nāpekṣitavyam | atha tu prāgupādānāddravyaviśeṣāpekṣā bhavati taditaratrāpi prāgdravyopādānādbhavatyevāpekṣā kiṃguṇakaṃ dravyaṃ gṛhṇāmīti | sarvathā tvetāvānatra viśeṣaḥ | prajñānottarakālamapi kriyāyāṃ dravyaṃ vyāpāryate | guṇastu prajñānānna pṛthag dravyavyatirekeṇa vyāpriyate | tāvataiva caritārthatvāt | na ca tathā vyāpṛtasyāvyāpṛtatvam | anekaprakāratvādvyāpārāṇām | paricchedakāle tvasyādhikavyāpāratvaṃ vivicyate | tathā hi |</p>
	      <lg>
		<pb n="693"/>
		<l>dravyeṇa sādhanīyeyamiti jñātā yadā kriyā |</l>
		<l>kīdṛśenetyapekṣā 'syā guṇe 'pyutpadyate tadā ||</l>
	      </lg>
	      <p>tenātra yadi tāvadveda eva kaṃcidviśeṣaṃ dāsyati tatastenetyavadhārayiṣyate | yadi tu na dāsyati tato 'rthākṣipta eva yaḥ kaścitpramāṇavānbhaviṣyatītyavagame sati vidhīyamānasyāruṇāderaṅgatvaṃ bhavati | sarvatra ca śabdādacodite 'rthe'arthādvā<note type="reference"><ref cRef="MīSū:1.4.14.25">( a. 1 pā. 4 a. 14 sū. 25 )</ref></note> kalpanaikadeśatvāt’ ityevamajñānasaṃśayavyudāsa iṣṭaḥ | tadihāruṇatvena kriyāṃ sādhayediti vispaṣṭe codite śabdāntarāṇāmadhyāhārādīnāmabhāvādyathā śaknuyādityupabandhe sati tatsādhanabhūtaṃ dravyaṃ paricchi ndatetyetāvadavadhāryate | kutaḥ |</p>
	      <lg>
		<l>guṇānāmevamātmatvaṃ sarvatra hyavadhāritam |</l>
		<l>nānyathā niṣkriyatvācca vidheścaivamanugrahāt ||</l>
	      </lg>
	      <p>krayagatastāvadvidhistṛtīyopanītaṃ kathaṃcidaruṇimānaṃ na muñcati | sa ca nānyena prakāreṇa tadaṅgatāṃ bhajate | na caikasvarūpaiva sarveṣāṃ sādhanatā | na ca svasamavāyinyeva kevalā calanātmikā vā kriyā sarvatreṣyate | na ca pradhānākriyāyāḥ sarvāṇyeva sākṣātsādhanāni bhavanti | avāntaravyāpārādhīnatvātsaṃbandhasya | aruṇādīnāṃ ca yogyatvāddravyapariccheda eva svavyāpāro vijñāyate | tatraiṣāṃ kartṛtvāditaratra karaṇatvaṃ bhaviṣyati | tenāruṇapadādetāvadavagataṃ kiṃciddravyaṃ paricchindatā 'ruṇaguṇena krayaḥ sādhayitavya iti | tathaikahāyanyā 'pyanyathā sādhanatvāsaṃbhavātkenacidguṇena me paricchedaḥ kartavya ityetāvadapekṣyate | tatra guṇo yatkiṃciddravyaparicchedyamāśrayatvenāpekṣitumārabhate | dravyamapi yaṃ kaṃcidguṇam | ubhayāpekṣālakṣaṇaśca saṃbandhaḥ śīghraṃ nirvartyate | na ca dravyāntaraguṇāntarāṇāmatra vākye sāpekṣatvaṃ pratīyate | tena naṣṭāśvadagdharathavadvinā 'pi ṣaṣṭhyā 'nayoreva saṃbandhaḥ | saṃnihitātikramakāraṇābhāvādapyevameva vijñāyate | kiṃ ca |</p>
	      <lg>
		<l>krayaścāvagata<note><p>avagatadravyaguṇa—iti | avagatau dravyaguṇau yasyeti vigrahaḥ |</p></note>dravyaguṇaḥ prādhānyasaṃmataḥ |</l>
		<l>anicchannaśrutaṃ kaṃcid guṇaṃ dravye niyacchati ||</l>
	      </lg>
	      <p>yannāma guṇo 'nyathānupapatteraśrutaṃ dravyamānayati tatkrayaḥ śrutaikahāyanīdravyakatvānna pratīcchati | tathaikahāyanī yaṃ guṇamaśrutamānayati tamapi kraya eva śrutāruṇimaguṇatvānnecchati | yadi hyasāvaniyatadravyaguṇaḥ syāttato yatkiṃcidapyānīyamānaṃ saheta | nirapekṣadravyaguṇaviśeṣasaṃbandhe naiva yathācoditaḥ kraya ubhayaviśiṣṭaḥ kriyate | <pb n="694"/>aśrutā ca pradhānasya sata āvṛttirāpadyeta | vikalpe vā punarviśiṣṭavidhirbādhyeta | pradhānatvādeva ca guṇadravyābhyāṃ dravyāntaraguṇāntarākṣepaṃ krayaṇaṃ niruṇaddhi | kāṃsyabhojinyāyena vā 'mukhyo 'pyaniyamaṃ vārayet | kimuta mukhya eva san | na vā 'śrutakalpanayā vinā 'nupapattiḥ | śrutayoreva parasparasaṃbandhena paripūrṇatvāt | evaṃ ca svavākyagatamapi sāmānādhikaraṇyaṃ samarthitaṃ bhaviṣyati | na cātra śrutivirodhaḥ | yathā vakṣyati | ‘na śrutirbrūte vākyārtho na’ iti | tathā hi |</p>
	      <lg>
		<l>krayāpekṣita evāyaṃ saṃbandhaḥ kriyate punaḥ |</l>
		<l>na cātrānuguṇā vṛttirdurbalā 'pi virudhyate ||</l>
	      </lg>
	      <p>kraya eva hi dravyaṃ gṛhṇannevamapekṣate ko guṇa etatparicchetsyatīti | guṇamapi gṛhṇannapekṣate kiṃ dravyametasyā ' 'śrayo bhaviṣyatīti | tenaiva tayoḥ krayavaśenānyonyānuguṇyaṃ pratipadyamānayorapi na parasparāṅgāṅgitvaṃ bhavati | yastu manyate paricchedakatvādguṇasya dravyāṅgatvaṃ pratīyata iti | sa vaktavyo guṇasyāpi krayamanyathā sādhayituśamaknuvato dravyamāśrayatvaṃ pratipadyamānamaṅgamiti | tasmātkrayāṅgabhūtayoreva nāntarīyakaḥ parasparopakāro bhavannaṅgatvamāpādayatīti draṣṭavyam | yastu prakaraṇe niveśaṃ manyate tasya kena guṇo vidhīyata iti vaktavyam | krayavidhinā tāvatsaha naiva saṃbandha iṣṭaḥ | prayogavacanastvakriyātmakaṃ dūrādūpekṣate | na cāruṇapadasyaivaṃ vidhiśaktirasti | yadyapi kārakatvena dravyāṇi pratīyante tathā 'pi tatpadānyavidhāyakānyeva | ye 'pi tatsaṃbandhikriyāviṣayā vidhayaste 'pi paryavasitāḥ saṃprati pratīyamānā api na vidhātuṃ samarthāḥ | na caiṣāṃ dravyaviśeṣaṇeṣu vyāpāraḥ | tasmānna kathaṃcitprakaraṇe niviśate | ekārthāstu vikalperannityaviśeṣapratīteḥ | avāntaravyāpārānekārthatvamagṛhītvā vadati—<hi rend="bold">yadyekakāryatā kimiti vikalpo na bhavatīti</hi> | siddhāntavādī tvāha—naitenāsmatpratipakṣaḥ kṛtsnaprakaraṇaniveśaḥ sidhyati | krayasaṃbandho vā bādhyate | tasmātsiddhāntāntaradūṣaṇatvānnigrahasthā<pb n="695" break="no"/>namiti | <hi rend="bold">na ca vikalpaḥ, nānākāryatvāditi</hi>—avāntaravyāpārabhiprāyeṇa | parastu pradhānakāryanānātvamevoktamiti matvā ' 'ha—<hi rend="bold">nanvidānīmevoktamiti | taccā<note><p>taccāpīti—viruddhoktiprasaṅgādanyadapi viruddhamiti pradarśayati |</p></note>pi viruddhaṃ</hi> yatpūrvamuktamamūrtatvānniṣkriyo guṇa iti | nanu pūrvapakṣavādinā tadu<note><p>taduktaṃ—niṣkriyatvaṃ guṇasyoktamityarthaḥ |</p></note>ktamidānīṃ siddhāntavādī na sakriyatvaṃ bravītīti yukto virodhopanyāsaḥ | ucyate |</p>
	      <lg>
		<l>saṃdehaḥ kriyate sarvaḥ sādhāraṇapade sthi<note><p>sthitairiti pā. |</p></note>taḥ |</l>
		<l>tatra cāmūrtatokteti siddhānte 'pi virudhyate ||</l>
	      </lg>
	      <p>athavā pūrvapakṣavādinā taddhetu<note><p>taddhetuttvenoktamiti—guṇasya niṣkriyatve 'mūrtatvaṃ hetutvenoktamityarthaḥ |</p></note>tvenoktam | hetuścobhayasiddho bhavati | yadi cāyamasiddho bhavettatastadānīmevodbhāvyeta, yatastu nodbhāvitastato 'bhyupagataḥ | tathā sati cedānīṃ siddhavadarthaikatvābhidhānātsakriyatvamabhidadhato vipratiṣiddhamāpadyate | <hi rend="bold">naitadviruddham | na ca vikalpa</hi> iti | śaktibhedanimittāvāntaravyāpārānyatvāt | taddarśayati—dravyaṃ sākṣātsādhanaṃ, guṇasta<note><p>tatparicchedārtha iti—kriyāsādhanadravyaparicchedārtha ityarthaḥ |</p></note>tparicchedārtha iti | parastvetāvataiva tadetarattadarthamitivadruṇasya dravyārthatvaṃ manyamāna āha—<hi rend="bold">yadyevaṃ na tarhi guṇaḥ kriyāmabhinirvartayatīti | naitadevamiti</hi>—dvāramātratvaṃ tāvaddravyasya darśayati | parihṛte doṣadvaye vastukṛtamekahā<pb n="696" break="no"/>yanīdvāratvamapaśyanvākyenaiva dvāradvārisaṃbandhakaraṇādvairūpyāpattiṃ codayati—<hi rend="bold">evaṃ tarhīti | na brūmo 'ruṇāśabda</hi> iti—sāmarthyakāritamekahāyanīsaṃbandhaṃ darśayati | <hi rend="bold">nanvevamapi vākyaṃ bhidyeteti</hi>—niyamanirākaraṇārthamāha | satyapi krayasaṃbandhe pratikārakaṃ kriyānyatvādarthabhedanimitto vākyabhedo 'styeveti | tathā ca lokavedayordṛṣṭamityudāharaṇadvayam | pratyekaṃ devadattādiṣu bhojanaṃ, pituḥ pitāmahasya vā 'somapatvaṃ vrātyapaśornimittatvenocyamānaṃ sāhityāvivakṣayā siddham | tatra na pibediti saṃbandhaḥ paśuyāgasabandhaścobhayamapyudāharaṇam | <hi rend="bold">naitadasmatpakṣasya bādhakamiti</hi>—vikalpapakṣavadevāsaṃbandhopanyāsaḥ | paraḥ punarāha—<hi rend="bold">satyameṣa na doṣa</hi> iti | kriyāprādhānye tu tadvaśīkṛtaviśeṣaṇasamu<pb n="697" break="no"/>dāye vākyaparisamāptiḥ | gargaśatadaṇḍanahomābhiṣavabhakṣavaditi parihāraḥ | nanu daṇḍasya daṇḍyasaṃskāratvādbhojanādivatpratigargamāvṛttiḥ prāpnoti | naiṣa doṣaḥ |</p>
	      <lg>
		<l>śārīro nigraho yatra tatra pratyekabhinnatā |</l>
		<l>hiraṇyādānadaṇḍastu samudāye samāpyate ||</l>
	      </lg>
	      <lg>
		<l>aparādhe nimitte hi śatasaṃkhyāviśeṣitā |</l>
		<l>tadanuṣṭhātrapādānā rājñāṃ vṛttirvidhīyate ||</l>
	      </lg>
	      <p>yathaivādhvaryvādīnāṃ dakṣiṇā parikrayārthā karmasaṃyogāt | evaṃ rājñāmapyarthadaṇḍo naimittikī paripālanavṛttiḥ | tāṃ tāṃ ca prati tatra tatrāparādhe nimitte śatādīnyupādīyamānatvādvivakṣitaikasaṃkhyāni bhavanti | yaścāsāvaparādho gargakṛtaḥ sa ekakartṛko 'nekakartṛko vā rājñaḥ śatādānanimittaṃ bhavati | tatkāle cāparādhināmapādānatvenāvasthānātsamastagargāpādānakaṃ rājñā śataṃ grahītavyamityagavate sati pratyekaṃ grahaṇe satyekena śatenāparādhaniṣkriye kṛte śeṣamaśrutaṃ brahmasvaharaṇaṃ syātsaṃkhyāntaraṃ ca vṛ<note><p>vṛddhāviti—anekaśatagrahaṇe śataṃ daṇḍyantāmityatraikavacanārthānanuṣṭhānācchrutivirodhāpatteriti yāvat |</p></note>ddhāvāpadyeta | <pb n="698"/>tasmātsamudāye vākyaparisamāptiḥ | paraḥ <hi rend="bold">punarabhihite 'pi hetuvirśeṣe</hi> dṛṣṭāntadvayātsaṃdehamupanyasyati | krayasya yāgasādhanasomaprāptyarthatvena bhūtabhavyasamuccāraṇanyāyena vidhāyakalāghavena ca prādhānyād dravyaguṇayośca pūrvahetuviparyayeṇa viparītatvāditara ekavākyatvapratiyorapi niyamaḥ sidhyatīti nārtha ekavākyatveneti | siddhāntavādī vadati | vākyabhede sati ubhayaviśeṣaṇaviśiṣṭakrayapratītyabhāvādyathāśrutapratyekasaṃbaddhakrayānuṣṭhāne sati guṇenāpi yatkiṃciddravyaṃ gṛhyeta dravyeṇāpi yaḥ kaścidguṇaḥ | na hi tadā<note><p>tadānīṃ—vākyabhedapakṣe |</p></note>nīmanyonyāsaṃnidherarthākṣepapratibandhaśaktirasti | na caikā kriyā guṇadravyavaśīkārasamarthā syāt | aruṇaguṇakrayo hyaniyatadravyakatvātkimiti guṇopasthāpitaṃ yatkiṃciddravyaṃ na gṛhṇīyāt | ekahāyanīkrayo vā yaṃ kaṃcidguṇam | athāpi vākyāntaraśiṣṭāni krayadravyāṇyeva guṇa āskandati tathā 'pi teṣu vāsaḥprabhṛtiṣu daśasvapi prāpnoti | tasmādviśiṣṭaikakrayasiddhyarthaṃ vaktavyamekavākyatvam | ataśca niyama iti siddham || 12 ||</p>
	    </div><!-- sūtra !-->
	    <trailer>iti aruṇādhikaraṇam || 6 ||</trailer>
	  </div><!-- adhikaraṇa !-->
	  <div n="7" type="adhikaraṇa">
	    <head type="toc">grahaikatvādhikaraṇam</head>
	    <div n="13" type="sūtra">
	      <p><pb n="699"/>evaṃ yathāsaṃyogaṃ śeṣaviniyogaḥ sthitaḥ | idānīṃ tadviśeṣacintā | kimekasya grahasya saṃmārga uta prākaraṇikagrahamātrasyeti | yathā caikatvayuktaṃ tathā dvitvabahutvayuktamapyudāhartavyam | ‘yasya puroḍāśau kṣāyataḥ’ ‘yasya sarvāṇi havīṃṣi naśyeyurduṣyeyuḥ’ ‘prayājaśeṣeṇa havīṃṣyabhidhārayati’ ityādi | sarvatra ca kiṃciduddiśya kriyā vidhīyate | tatroddiśyamānasya kiṃ saṃkhyā vivakṣyata uta neti saṃśayaḥ | nanu ca vedavākyeṣvayukto 'yaṃ vicāraḥ | kutaḥ |</p>
	      <lg>
		<l>pratītivyatirekeṇa vivakṣā 'nyā na vidyate |</l>
		<l>nityatvādvedavākyānāṃ śruto 'to nāvivakṣitaḥ ||</l>
	      </lg>
	      <p>yāni puruṣapraṇītāni tāni puruṣavivakṣādhīnavacanatvātsaṃbha<note><p>saṃbhavati pramādo 'bhiprāyāntaraṃ ca yeṣu tāni | pramāṇāntaragamyo 'rtho yeṣāṃ tāni | saṃbhavatpramā dābhiprāyāntarāṇi ca tāni pramāṇāntaragamyārthāni ca saṃbhavatpramādābhiprāyāntarapramāṇāntaragamyārthānīti vigrahaḥ |</p></note>vatpramādābhiprāyāntarapramāṇāntaragamyārthāni bhavanti | tatra pratīto 'pyartho vakturanabhipretatvādavivakṣāṃ labheta | sā ca dvedhā vijñāyate | yadvā vaktaiva kathayatyanyaparaṃ mamedamabhipretaṃ pramādena vā | tasmādetāvanmātramiha na grahītavyamiti | yadvā pramāṇāntaravaśenānyathārthe 'vadhārite vaktranapekṣāḥ śrotāra evābhiprāyāntaraṃ pramādaṃ vā 'dhyavasyanti | na tu vedavākyeṣvabhiprāyāntaraṃ pramādo vā kasyacidasti | na ca vaktā, yo 'nyathātvaṃ kathayetsarvapuruṣāṇām | ‘uktaṃ tu <note type="reference"><ref cRef="MīSū:1.1.8.29">( a. 1 pā. 1 a. 8 sū. 29 )</ref></note>śabdapūrvatvam’ iti kevalaśrotṛtvāśrayaṇāt | na ca pramāṇāntaragamyo 'rthaḥ | yatastadvaśena svayameva śrotāro 'nyathātvaṃ pratipadyeran | vivakṣāvivakṣe ca vaktṝṇāṃ pratyayaviśeṣāvicchānicchāviśeṣau vā | tena vivakṣitamavivakṣitamiti dvayamapyetadvaktrabhāvādanupapannam | ataḥ śrutāśrutayoreva kevalayoratra grahaṇāgrahaṇe | nātaḥ paraṃ kiṃcitkāraṇamasti |</p>
	      <lg>
		<l>puṃvākye 'pyanyathoktatvaṃ yāvannānyena gamyate |</l>
		<l>tāvadyathāśrutaṃ muktvā nānyathātvaparigrahaḥ ||</l>
	      </lg>
	      <p><pb n="700"/>ucyate |</p>
	      <lg>
		<l>pratītiṃ prati naivātra visaṃvādo 'sti kasyacit |</l>
		<l>pratīte 'pi tu satyeṣā vidhyavidhyorvicāraṇā ||</l>
	      </lg>
	      <p>ekatvaṃ tāvadatrāsaṃśayamuktam | tacca grahasaṃbandhītyetadapyasaṃdigdham | iha tu sarvārthānām—</p>
	      <lg>
		<l>abhidhātrī śrutiḥ kācidviniyoktryaparā tathā |</l>
		<l>vidhātrī ca tṛtīyoktā prayogo yannibandhanaḥ ||</l>
	      </lg>
	      <p>prakṛtipratyayaśrutyoḥ svasvārthābhidhātṛtvam | padasya kārakavibhaktīnāṃ ca viniyojakatvam | liṅloṭtavyapañcamalakārāṇāṃ tu vidhisāmarthyam | tatrānuṣṭhānakāle vidhiśrutyadhīnaḥ puruṣaḥ | sa hi yatra tayā pravartyate tatrābhihite 'nabhihite vā viniyukte 'viniyukte vā tulyavatpravartate | yatra tu vidhinā na niyujyate tatrābhihite viniyukte 'pi na pravartate | na hyasāvanuṣṭhānaṃ prati <note><p>tayoḥ—abhidhātṛviniyoktṛśrutyormadhya ityarthaḥ</p></note>tayorekayā 'pi preryate | idamihāsti, asyedamiti caitanmātrapari<note><p>paricchedāt-nirṇayāt |</p></note>cchedādviṣayakartavyatābuddhyanutpatteḥ | tenābhihitaviniyuktasyāpi vidhimanuṣṭhānaṃ ca pra<note><p>pratītyalakṣaṇīkṛtyetyarthaḥ | vidhijñāpanaprayojanakaṃ, anuṣṭhānajñāpanaprayojanakaṃ ca vacanamaṅgīkṛtya vivakṣāvivakṣe bhavata iti tātparyārthaḥ |</p></note>tītya vivakṣāvivakṣe vidhitsitāvidhitsitacikīrṣitācikīrṣitātmike bhavataḥ |</p>
	      <p>nanvidamapīcchayā vinā naivopapadyate | ucyate | naivātra pāramārthikīmicchāṃ vadāmaḥ | kiṃ tarhi |</p>
	      <lg>
		<l>parigrahaparityāgāvicchānicchāphale sthite |</l>
		<l>tallakṣaṇārthatā tvatra syādvivakṣāvivakṣayoḥ ||</l>
	      </lg>
	      <p>yathaiva kūlaṃ pipatiṣatītyevamādau pātakālapratyāsattericchāmupacaryaivaṃ vyapadeśo bhavati tathā pauruṣeyeṣu vākyeṣu parigrahāparigrahau vivakṣāvivakṣayoḥ phalatvena prajñātāviti tāvabhipretyāyaṃ vivakṣāvivakṣopanyāsaḥ | kathaṃ śrutasyāparigrahaḥ syāditi cet | naiṣa doṣaḥ | vidhyadhīnaḥ parigraha iti prāgevoktatvāt |</p>
	      <lg>
		<l>yathaiva pauruṣeyeṣuṃ puruṣo hi pravartakaḥ |</l>
		<l>ukte 'pyarthe tathaiveha liṅādirvidhiśaktitaḥ ||</l>
	      </lg>
	      <p>puruṣasthānīyo hi vede vidhāyakaḥ | puruṣecchāsthānīyaṃ <note><p>vidhitvaṃ—ayamatra pravartatāmityākārakaḥ preraṇākhyo liṅniṣṭho vyāpāraviśeṣaḥ |</p></note>vidhitvam | ato yadvidhi<pb n="701" break="no"/>tvena saṃspṛṣṭaṃ tatkartavyaṃ netaradityavadhāraṇādvidhivyāpārasaṃsparśaparimāṇamanveṣṭavyam | kathaṃ punastulyāyāṃ samānavākyagatoktipratītau kiṃcidvidhiḥ saṃspṛśati kiṃcinneti | taducyate |</p>
	      <lg>
		<l>vidhānāya pravartante svaśaktyaiva vidhāyakāḥ |</l>
		<l>yogyaśabdopanīte 'rthe sarvasminnāsmadicchayā ||</l>
	      </lg>
	      <p>yadyasmadabhiprāyānurodhenābhidhānaviniyogaśrutivaśena vā liṅādayo vidadhyustataḥ sarvaṃ vidhīyeta | te tu svaśaktimanurudhyamā<note><p>anuvartamānā iti pā. |</p></note>nāḥ kiṃcideva vidadhati na sarvam | tathā hi |</p>
	      <lg>
		<l>vidhitvaṃ śrautamārthaṃ ca bhāvanākārakāśrayam |</l>
		<l>tā<note><p>tābhyāṃ—bhāvanākārakābhyāmityarthaḥ |</p></note>bhyāṃ tu vyatirikte 'rthe naikamapyetadiṣyate ||</l>
	      </lg>
	      <p>śru<note><p>śrutyā—samānābhidhānaśrutyetyarthaḥ |</p></note>tyā tāvatprayojanabhāvanā vidhīyate | tadanyathānupapattestva<note><p>arthāt—viśiṣṭavidhyanyathānupapattirūpādarthāpattipramāṇādityarthaḥ |</p></note>rthātkā<note><p>kārakāntarāṇīti—dhātvartharūpakārakaṃ tu padaśrutyaiva vidhīyate na tvarthādityevaṃ tātparyeṇa kārakāntaretyuktam |</p></note>ntarāṇi | yastu śruto 'pyartho bhāvanākārakatadāśrayatvena nāvadhāryate tatraikamapi vidhitvaṃ nāstītyanuṣṭhānaṃ pratyanaṅgatvam | tena saṃmārgādyanuṣṭhāne kiṃ grahaikatvādyapi kartavyamuta neti jāyate saṃdehaḥ | tatra yadyekatvādi kārakatvena bhāvanāviśeṣaṇaṃ tato vidhisaṃsparśādvivakṣitaṃ bhaviṣyati | atha dravyaviśeṣaṇaṃ tato na vivakṣitamiti | tadetadaprasiddhālaukikavedavākyārthavyākhyānaprakārakaraṇāśakteḥ pauruṣeyavākyavyākhyāsādṛśyāpādanārthamantarṇītopamānagauṇavṛttyāśrayaṇena phalasāmānyadarśanādvidhiśaktyaśaktyadhīnaparigrahāparigrahayoreva vivakṣitāvivakṣitavācoyuktyuccāraṇaṃ mandabuddhiśiṣyapratipādanārthaṃ granthakārāṇāṃ vyākhyātṝṇāṃ cānyatrāpi vedaviṣayamevameva gamayitavyam | athavā |</p>
	      <lg>
		<l>nyāyena saṃpradāyādvā ye mīmāṃsakayājñikāḥ |</l>
		<l>vedaṃ vyācakṣate teṣāmabhiprāyo 'yamucyate ||</l>
	      </lg>
	      <lg>
		<l>śabdaśaktyanusāreṇa vākyārthaṃ gamayanti te |</l>
		<l>tatra yaḥ śaktyupārūḍhaḥ sa tairvyākhyātumiṣyate ||</l>
	      </lg>
	      <lg>
		<l>yastu śaktyā parityakto na vyācikhyāsyate sa taiḥ |</l>
		<l>tena vyākhyātumiṣṭo 'rtho yasteṣāṃ sa vivakṣitaḥ ||</l>
	      </lg>
	      <lg>
		<l>aniṣṭo yastvaśaktitvādavivakṣita eva saḥ ||</l>
	      </lg>
	      <lg>
		<l><pb n="702"/>ataḥ pūrvasa<note><p>pūrvasamāvṛtteti—saṃvatsaravācisamāśabdena kālalakṣaṇātpūrvakāle vṛttāḥ—saṃjātā ye vyākhyātārasteṣāṃ yadiṣṭaṃ tadarvācīnena vyākhyātrā vivakṣitamityucyata iti kārikārthaḥ |</p></note>māvṛttavyākhyātriṣṭaṃ vivakṣitam ||</l>
		<l>tenocyeta tathā teṣāṃ tvaniṣṭaṃ tvavivakṣitam |</l>
	      </lg>
	      <p>tasmādvyākhyātṛgatameva vivakṣitāvivakṣitatvamupanyasya vicārakaraṇādvede 'pyavirodhaḥ |</p>
	      <lg>
		<l>ṛgvedādisamūheṣu kṣetrajñā ye pratiṣṭhitāḥ |</l>
		<l>teṣāṃ vā 'yamabhiprāyaḥ syādvivakṣāvivakṣayoḥ ||</l>
	      </lg>
	      <lg>
		<l>mahābhautikadehasthā yathā ' 'tmānaḥ sacetanāḥ |</l>
		<l>kaṃcidarthaṃ vivakṣanti na vivakṣanti cāparam ||</l>
	      </lg>
	      <lg>
		<l>teṣāmantargatā 'pīcchā tadvākyārthavicāribhiḥ |</l>
		<l>jñāyate śabdaśakyaiva sphurantīva bahiḥ sthitā ||</l>
	      </lg>
	      <lg>
		<l>dehabhedaprakārāśca karmaśaktivaśānugāḥ |</l>
		<l>prakṛtyārambhavaicitryāddṛśyante paramātmanām ||</l>
	      </lg>
	      <lg>
		<l>pārthivāvayavaprāyāḥ śeṣatoyādyanugrahāt |</l>
		<l>jarāyujādayo dehā dṛṣṭā bhuvi caturvidhāḥ ||</l>
	      </lg>
	      <lg>
		<l>bhūtāntarānubaddhena toyenaiva vinirmitāḥ |</l>
		<l>śrūyante vāruṇe loke dehāḥ svacchāṅgalakṣaṇāḥ ||</l>
	      </lg>
	      <lg>
		<l>antarikṣe ca bahavaḥ prāṇino vātanirmitaiḥ |</l>
		<l>bhramanti laghubhiḥ sūkṣmairdehairbhūmyādyanugrahāt ||</l>
	      </lg>
	      <lg>
		<l>svarloke taijasaprāyā dehāḥ śuddhaprabhānvitāḥ |</l>
		<l>āpyāyante vikīrṇena bhānavīyena tejasā ||</l>
	      </lg>
	      <p>tathā ca nakṣatreṣṭivākyaśeṣe 'bhihitaṃ ‘ye hi janāḥ puṇyakṛtaḥ svargaṃ lokaṃ yanti teṣāmetāni jyotīṃṣi yannakṣatrāṇi’ | tathā ca manunā 'pi svargaṃ lokaṃ gacchannabhihitaḥ, tejomū<note><p>evaṃ yaḥ sarvabhūtāni brāhmaṇo nityamarcati | sa gacchati paraṃ sthānaṃ tejomūrtiḥ patharjunā | iti pūraṇam |</p></note>rtiḥ patha<note><p>padyarjuneti—ṛjumārgeṇetyarthaḥ |</p></note>rjuneti |</p>
	      <lg>
		<l>tathā vyomaśarīro 'pi paramātmā śrutau śrutaḥ |</l>
		<l>ijyate vāriṇā nityaṃ yaḥ khaṃ brahmeti coditaḥ ||</l>
	      </lg>
	      <lg>
		<l>rūpasparśādayo ye 'pi mahābhūtaguṇāḥ sthitāḥ |</l>
		<pb n="703"/>
		<l>pratyekamātmanāṃ te 'pi dehāḥ saṃbhogahetavaḥ |</l>
	      </lg>
	      <lg>
		<l>śabdabrahmeti yaccedaṃ śāstraṃ vedākhyamucyate |</l>
		<l>tadapyadhiṣṭhitaṃ sarvamekena paramātmanā |</l>
	      </lg>
	      <lg>
		<l>tathargvedādayo dehāḥ proktā ye 'pi pṛthak pṛthak |</l>
		<l>bhogyatvenā ' 'tmanāṃ te 'pi caitanyānugatāḥ sadā ||</l>
	      </lg>
	      <lg>
		<l>teṣāṃ cāntargatecchānāṃ vākyārthapratipādane |</l>
		<l>vivakṣā vā 'vivakṣā vā jñāyate śabdaśaktitaḥ ||</l>
	      </lg>
	      <lg>
		<l>vidhiśaktyā gṛhītaṃ yattatsarvaṃ hi vivakṣitam |</l>
		<l>tayaiva tu parityaktaṃ vyākhyeyamavivakṣitam ||</l>
	      </lg>
	      <lg>
		<l>śabdabrahmātmano 'pyevaṃ sarvavedānusāriṇaḥ |</l>
		<l>vivakṣā vā 'vivakṣā vā vaktavyā vidhiśaktitaḥ ||</l>
	      </lg>
	      <lg>
		<l>anādinidhane 'pyevaṃ vede vedārthagocare |</l>
		<l>vyākhyānaṃ mukhyavṛttyā 'pi syādvivakṣāvivakṣayoḥ ||</l>
	      </lg>
	      <lg>
		<l>tataścaitadgrahaikatvaṃ kiṃ vedena vivakṣitam |</l>
		<l>kiṃ neti nyāyamārgeṇa vicārya sthāpayiṣyati ||</l>
	      </lg>
	      <p>kiṃ tāvatprāptam—</p>
	      <lg>
		<l>syātkarmaikatvayuktaṃ yadvidhānaṃ vā 'pi vaidikam |</l>
		<l>dravyasyaikasya tajjñeyamanuṣṭheyaṃ ca kartṛbhiḥ ||</l>
	      </lg>
	      <p>sarvatra vidhipratiṣedhātmakatvādvedasya yāvatkiṃcicchrūyate tatsarvaṃ tatsaṃbandhitvena gamyate | tatra yena prakāreṇa vidhipratiṣedhaviṣayaṃ bhavati tathā sarvātmanā yojanīyam | tatraikastāvatpakṣaḥ | satyapi dravyaviśeṣaṇatve yathaiva dravyādiviśiṣṭabhāvanāvidhāvarthādviśeṣaṇeṣu vidhirbhavati | na tvanyathā viśiṣṭā vihitā syādityevamekatvaviśiṣṭagrahaviśiṣṭasaṃmārgavidhyanyathānupapatterarthāpattyantareṇaikatvavidhānam | evaṃ viśeṣaṇamālāyāmapi satyāṃ saṃyuktasaṃyogapāramparyeṇa sarvavidhipratyayaḥ | parasparasaṃbandhiṣu guṇeṣvekasminvihite 'nyo vidhīyata ityuktam | athavā yadi nāma dravyaviśeṣaṇaṃ yāvadvidhipratyayo na gacchettata ekayaivārthāpattyā sarvaṃ vidhātumiṣyate | tato yathā daśāpavitratadekatvagrahasaṃ <pb n="704"/>mārgāṇāṃ bhāvanāviśeṣaṇatvam, evaṃ grahaikatvasyāpi pratipādanīyam | nanu caikapadalakṣaṇayā śrutyaikatvaṃ grahaviśeṣaṇaṃ gamyamānaṃ na yuktaṃ vākyena bhāvanāviśeṣaṇamāpādayitum | naiṣa doṣaḥ | virodhābhāvāt | grahasaṃbandhāvicchedenaiva hi bhāvanāsaṃbandho 'vakalpiṣyate | bhinnaviṣayatvādvā virodhābhāvaḥ | yadi hyubhayatrāpi tādarthyalakṣaṇa evā ' 'śrayāśrayiviśeṣaṇaviśeṣyarūpo vā saṃbandhaḥ syāttataḥ samānaviṣayatvaṃ pratīyeta | na tvevamapyasti | grahaikatvayorāśrayāśrayirūpeṇa viśeṣaṇaviśeṣyabhāvādbhāvanayā ca saha śeṣaśeṣitvābhyupagamāt | tena grahāśritenaikatvena saṃmārgabhāvanāṃ kuryādityevamavagamayiṣyāmaḥ | tādarthyasaṃbandhe ca bhāvanāṃ prati nirvṛtte 'ruṇaikahāyanīnyāyena paścāttano viśeṣaṇaviśeṣyabhāvaḥ | so 'yaṃ padena pratyāyyate | athavā yadaikatvaṃ svārthatvena graho nopajīvituṃ samartha ityavadhāritaṃ bhavati tadā 'sau tadbhāvanāṃ vākyenāpi gacchanna nivārayati | yadvā sutarāṃ prerayati | bhāvanārthaṃ hi sadetadvidhinā gṛhyamāṇaṃ paścādapi tāvanniyamyamānaṃ māṃ paricchetsyati | anyathā tu mayā 'gṛhītaṃ vidhinopekṣitaṃ tāvadbhāvanāyā na mama syāt | athavā grahārthamevaitadastu | tacca grahārthatvaṃ yena prakāreṇopapadyate sa darśayitavyaḥ | tatra yadi grahaḥ svarūpamātreṇa bhāvanāyāmanupraviśettata ekatvaṃ paścādbhaviṣyadagṛhītaṃ bhāvanayā bhāvanāgataṃ na syāt | grahasvarūpasyaiva syāt | ato 'sāvekatvapuraḥsarameva tatsamānadeśaṃ vā pṛthakpadopāttāruṇādivadevā ' 'tmānaṃ pratipadyate | kutaḥ |</p>
	      <lg>
		<l>viśiṣṭo hi vidhiḥ kṛtsno nāprakḷptaviśeṣaṇaḥ |</l>
		<l>viśiṣṭo viśinaṣṭīti tatpūrvaṃ praviśatyasau ||</l>
	      </lg>
	      <lg>
		<l>gṛhṇaṃtī bhāvanā 'pyevamekasaṃkhyaṃ grahaṃ śrutam |</l>
		<l>na gṛhṇāti viśiṣṭaṃ tamagṛhītaviśeṣaṇam ||</l>
	      </lg>
	      <p>evaṃ ca sati bhāvanāpraviṣṭaṃ tadvidhinā 'pi saṃspṛśyamānaṃ dravyaguṇayorniyame sati grahasya jātaṃ bhavati | atha śrutibalīyastvādasya dravyasaṃbandha ucyate | tadevātyantaviparītam | prātipadikopāttaṃ hi dravyaṃ samānapadopāttatvena pratyāsannaṃ syāt | iha tu samānavibhaktyupādānādekatvaṃ kārakaviśeṣaṇaṃ śīghrataraṃ gamyate | kārakaṃ ca vibhaktipratipāditamāvirbhūtapūrvāparībhūtabhāvanaikadeśa ityuktam | pratyayārthatvādetadeva pradhānam | sarvaṃ ca saṃbhavatpradhānagāmi bhavati | tena grahaścaikatvaṃ cobhayamapi kārakībhūtaṃ vibhaktiśrutyaiva bhāvanāyāṃ prakṣipyata iti vidhīyate | tattu viśiṣṭavidhānāt | vakṣyati hi ‘śabda<note type="reference"><ref cRef="MīSū:4.1.5.15">( a. 4 pā. 1 a. 5 sū. 15 )</ref></note>vattūpalabhyate tadāgame hi taddṛśyate tasya jñānaṃ yathā 'nyeṣām’ iti | yathaiva daśāpavi<pb n="705" break="no"/>treṇa śruto nānyena kriyate, saṃmārgaśca śruto nāvaghātaḥ kriyate, grahasya śruto nāgrahasya kriyate, tathaikasya śruto nānekasya kartavyaḥ | sarveṣāṃ caiteṣāṃ pūrvādhikaraṇanyāyena parasparaniyamaḥ | tasmādupādīyamānapaśvādivadevoddiśyamānasyāpi saṃkhyā vivakṣitā | puṃpaśuśceti prasaṅgādudāhṛtam | na tvatra liṅgamapi tulyanyāyatvātsaṃkhyāvicāreṇa vicāritaprāyamevetyudāhiyate, mā bhūt ‘liṅga<note type="reference"><ref cRef="MīSū:6.1.3.6">( a. 6 pā. 1 a. 3 sū. 6 )</ref></note>viśeṣanirdeśātpuṃyuktamaitiśāyanaḥ’ ityasya punaruktatā || 13 ||</p>
	    </div><!-- sūtra !-->
	    <div n="14" type="sūtra">
	      <lg>
		<l>vyaktīruddiśya yatkarma svajātyādyupalakṣitāḥ |</l>
		<l>vihitaṃ guṇabhāvena tatsarvārthaṃ pratīyate ||</l>
	      </lg>
	      <p>iha tāvat ‘tulya<note type="reference"><ref cRef="MīSū:2.1.4.10">( a. 2 pā. 1 a. 4 sū. 10 )</ref></note>śrutitvādvetaraiḥ sa dharmaḥ syāt’ ityevaṃ dvitīyānirdeśātprayojanavattvācca grahaprādhānyaṃ saṃmārgasya ca guṇabhāvo vijñāyate | tatrāpi grahatvasya saṃmārgānarhatvādvyaktayaḥ saṃskāryatvenāvatiṣṭhante | tāsāṃ sā<note><p>sākṣāt—grahapadaśaktyetyarthaḥ |</p></note>kṣātpratyāyanābhāvādgrahatvaṃ lakṣaṇatvenā ' 'śritam | eṣa codanārtho 'vagamyate | yadgrahakāryaṃ tatsaṃmārgeṇa saguṇaṃ bhavati | tatra ya eva na saṃmṛjyeta tasyaiva kāryaṃ viguṇaṃ bhavet | ataḥ sarve saṃmārjanīyāḥ | yadi tu saṃmārgaguṇatvena yāgāṅgapaśuvad grahaścodyeta tata ekenaiva siddhe kārye nāparo gṛhyeta | na hi tadānīṃ grahāntareṣvagṛhyamāṇeṣu kasyacidvaiguṇyaṃ dṛśyate | śāstrārthasya nirvṛttatvāt | prādhānyapakṣe tu pratipradhānaṃ śāstrabhedādekasminnapyasaṃskriyamāṇe tadgataśāstrabādhaprasaṅgaḥ |</p>
	      <lg>
		<l>athāpi śāstratantratvātsaṃmārgaḥ syātpratigraham |</l>
		<l>tathā 'pyakaraṇe tasya jñānaṃ bādhyeta tadgatam ||</l>
	      </lg>
	      <lg>
		<pb n="706"/>
		<l>abādhite tu vijñāne yo 'nyo na kriyate tathā |</l>
		<l>vihitākaraṇāttatra pratyavāyaḥ prasajyate ||</l>
	      </lg>
	      <p>tasmādgrahatvāpūrvasaṃyogāviśeṣātprakaraṇāviśeṣācca sarvapratyayaḥ | <hi rend="bold">nanu caikavacanaṃ śrūyata</hi> iti—avivakṣākāraṇamapaśyannāha | tatrottaram |</p>
	      <lg>
		<l>śrutamātrasya sarvasya nānuṣṭheyatvamiṣyate |</l>
		<l>vidhānaviniyogau hi tatrāpekṣyau śrutāśrutau ||</l>
	      </lg>
	      <lg>
		<l>vihito viniyuktaśca gṛhyate hyaśruto 'pi san |</l>
		<l>śruto 'pi tu na gṛhyeta yo 'rthastābhyāmupekṣitaḥ ||</l>
	      </lg>
	      <p>ta<note><p>taditi—tasmādityarthaḥ |</p></note>dekasminvākye prakṛtipratyayapadaśrutipratipāditānāṃ bahūnāmarthānāṃ ko vidhiviniyogābhyāṃ parigṛhītaḥ ko vā tyakta iti cintāyām |</p>
	      <lg>
		<l>vacanavyaktibhedena sarveṣāmeva darśanāt |</l>
		<l>vihito viniyuktaśca kaḥ ko neti vicāryate ||</l>
	      </lg>
	      <lg>
		<l>mīmāṃsakā hi vākyārthavicāre prastute sati |</l>
		<l>lokadṛṣṭīḥ pratighnanti vacanāvyaktipāṃsubhiḥ ||</l>
	      </lg>
	      <lg>
		<l>vartamānarūpeṇa liṅarthasmṛtisādhunā |</l>
		<l>pañcamena lakāreṇa kiṃ nāmātra vidhīyate ||</l>
	      </lg>
	      <lg>
		<l>kevalā bhāvanā tāvanna kadācidvidhīyate |</l>
		<l>ananuṣṭheyarūpatvādviśiṣṭā sā vidhīyate ||</l>
	      </lg>
	      <lg>
		<l>sā kiṃ dhātvarthamātreṇa saṃmārgeṇa viśeṣyate |</l>
		<l>lokaprasiddharūpeṇa śakyā 'nuṣṭheyatātmanā ||</l>
	      </lg>
	      <lg>
		<l>grahadravyeṇa kiṃ kiṃvā tadīyaikatvasaṃkhyayā |</l>
		<l>daśāpavitraśabdastu sarvārtheṣu vivakṣitaḥ ||</l>
	      </lg>
	      <lg>
		<l>tulyārthatvātsa bhedena nānyaiḥ saha vicāryate |</l>
		<pb n="707"/>
		<l> grahā<note><p>grahādīnāmiti—grahatadekatvasaṃmārgāṇāṃ madhye grahasaṃmārgayostāvat, evamaṣṭapakṣī vicāraṇā kāryā | kiṃ graha eva bhāvanāṃ viśinaṣṭi kiṃ vā saṃmārga eva uta graho vā saṃmārgo vā | athavā grahaśca saṃmārgaśca | āhosvidubhayoḥ saṃbandhaḥ | atha samudāyo vā | athavā grahaviśiṣṭaḥ saṃmārgaḥ, saṃmārgaviśiṣṭo vā graha iti |</p></note>dīnāṃ ca kiṃ ceha niyogena nirūpaṇā ||</l>
	      </lg>
	      <lg>
		<l>saṃmārgagrahayoḥ kiṃvā vikalpo 'tha samuccayaḥ |</l>
		<l>saṃbandhaḥ samudāyo vā viśinaṣṭīha bhāvanām ||</l>
	      </lg>
	      <lg>
		<l>athavā 'nyatareṇaiko viśiṣṭo 'nyatarastayoḥ |</l>
		<l>viśiṃṣanbhāvanāmeva taddvāreṇa vidhīyate ||</l>
	      </lg>
	      <lg>
		<l>saṃmārgaikatvayorevamaṣṭapakṣī vicāraṇā |</l>
		<l>vicāryaivaṃ punaḥ saiva grahatvaikatvayorapi ||</l>
	      </lg>
	      <lg>
		<l>tathā kṛtvā dvayoḥ pūrvaṃ viśeṣaṇaviśeṣyatām |</l>
		<l>tṛtīyena sahaikena tādṛśyeva vicāraṇā ||</l>
	      </lg>
	      <p>tathā |</p>
	      <lg>
		<l>kimupādeyatā teṣāṃ syādathoddiśyamānatā |</l>
		<l>saṃmārgaṃ prati saṃhatya pratyekaṃ vā samāgame ||</l>
	      </lg>
	      <lg>
		<l>tatra kriyāpradhānatve sāhityaṃ dravyasaṃkhyayoḥ |</l>
		<l>sakṛcca tādṛśīṃ kṛtvā kṛtsnāṃ kartā kṛtī bhavet ||</l>
	      </lg>
	      <lg>
		<l>grahaikatve yadoddiśya saṃmārga upadiśyate |</l>
		<l>ekaikasminsamāpyete kriyāvākye tadā tayoḥ ||</l>
	      </lg>
	      <lg>
		<l>tatrāpi tu grahasyaiva saṃmārgaḥ kiṃ vidhīyate |</l>
		<l>ekatvasyaiva kiṃ kiṃvā vikalpena dvayorapi ||</l>
	      </lg>
	      <lg>
		<l>kiṃ samuccitayoḥ kiṃvā saṃbandhasamudāyayoḥ |</l>
		<l>kiṃ vaikatvaviśiṣṭasya grahasyaiva vidhīyate ||</l>
	      </lg>
	      <lg>
		<l>graheṇa vā viśiṣṭāṃ kiṃ saṃkhyāṃ prati vidhīyate |</l>
		<l>kriyāṃ vā pratyupādānaṃ kiṃ grahasyaiva gamyate ||</l>
	      </lg>
	      <lg>
		<l>ekatvasyaiva kiṃ kiṃvā vikalpena dvayorapi |</l>
		<l>kiṃ samuccitayoḥ kiṃ vā saṃbandhasamudāyayoḥ ||</l>
	      </lg>
	      <lg>
		<l>kimekatvaviśiṣṭasya grahasyaiva vidhīyate |</l>
		<pb n="708"/>
		<l>kiṃ vā grahaviśiṣṭaikasaṃkhyā saṃmārgagāminī ||</l>
	      </lg>
	      <lg>
		<l>evaṃ saṃdeha etābhirvacanavyaktibhiḥ kṛte |</l>
		<l>upādeyatayā saṃkhyāṃ vidheyāṃ manyate paraḥ ||</l>
	      </lg>
	      <lg>
		<l>yena yena prakāreṇa saṃkhyopādīyate grahe |</l>
		<l>saṃmārge vā vidhīyeta sa tamāpādayiṣyati ||</l>
	      </lg>
	      <lg>
		<l>yathā voddiśyamānatve vidhānaṃ deśakālayoḥ |</l>
		<l>kriyādvāraṃ tathaiva syādgrahatvaikatvayorapi ||</l>
	      </lg>
	      <lg>
		<l>yāṃ yāṃ sa vacanavyaktiṃ vidheye racayiṣyati |</l>
		<l>vākyabhedena tāṃ tāṃ tu siddhāntī dūṣayiṣyati ||</l>
	      </lg>
	      <lg>
		<l>prādhānyānna grahastāvadupādeyo bhaviṣyati |</l>
		<l>tadvaśatvāttathaikatvamupādātuṃ na śakyate |</l>
	      </lg>
	      <lg>
		<l>grahaṃ coddiśya saṃmārgavidhānāśrayaṇe sati |</l>
		<l>tanmātrakṣīṇaśaktitvādekatvaṃ na vidhāsyate ||</l>
	      </lg>
	      <lg>
		<l>na tāvattadgrahe śakyaṃ vidhātumapunaḥśruteḥ |</l>
		<l>dvau tatrā ' 'vartanīyau hi syātāṃ grahavidhāyakau ||</l>
	      </lg>
	      <lg>
		<l>dhruvaṃ vidhīyamāne hi saṃbandhe grahasaṃkhyayoḥ |</l>
		<l>grahasaṃmārgasaṃbandhādadhike 'rthe vidhitsite ||</l>
	      </lg>
	      <lg>
		<l>graho 'pyāvartanīyaḥ syātsaṃbandhadvayasiddhaye |</l>
		<l>vidhāyakaśca naikena vidhinā tau hi sidhyataḥ ||</l>
	      </lg>
	      <lg>
		<l>vidadhaddvau hi saṃbandhau yugapadvā krameṇa vā |</l>
		<l>dviranuccāryamāṇastau vidadhyātpratyayaḥ katham ||</l>
	      </lg>
	      <lg>
		<l>saṃkhyāsaṃmārgasaṃbandhau graho 'pi prāpnuvannubhau |</l>
		<l>dviranuccāryamāṇastau prāpnuyānna sakṛcchrutaḥ ||</l>
	      </lg>
	      <lg>
		<l>grahe vidhāya saṃmārgaṃ kṣīṇamuccāraṇaṃ yadā |</l>
		<l>tadaikatvavidhānāya kāryamuccāraṇāntaram ||</l>
	      </lg>
	      <lg>
		<l>punaruccāryamāṇaśca samāmnāyādbahiḥ sthitaḥ |</l>
		<l>pratyayaḥ pauruṣeyatvādapramāṇaṃ prasajyate ||</l>
	      </lg>
	      <lg>
		<l>sarvaprakāramanviṣṭaṃ vacanavyaktibhiḥ pṛthak |</l>
		<l>na śakyate vidhātuṃ cedekatvaṃ na grahīṣyate ||</l>
	      </lg>
	      <lg>
		<pb n="709"/>
		<l>kenacittu prakāreṇa vidhirasya bhavedyadi |</l>
		<l>grahādivadanuṣṭhāne ka ekatvaṃ parityajet ||</l>
	      </lg>
	      <lg>
		<l>tatra kriyāpradhānatve tadviśiṣṭavidherbalāt |</l>
		<l>viśeṣaṇavidhānaṃ syādārthavidhyantarodbhavam ||</l>
	      </lg>
	      <lg>
		<l>yadi kriyāpradhānatvaṃ lapsyate pūrvapakṣiṇā |</l>
		<l>tataḥ sarvavivakṣā 'pi tadvāreṇāsya setsyati ||</l>
	      </lg>
	      <lg>
		<l>tasmānna śrutamātratvaṃ vidhigrahaṇakāraṇam |</l>
		<l>ataḥ śu<note><p>‘somāraudraṃ ghṛte caruṃ nirvapecchuklānāṃ vrīhīṇām’ ityatropādīyamānaviśeṣaṇaiḥ śuklādibhirityarthaḥ |</p></note>klādibhistulyaṃ naitadanyairviśeṣaṇaiḥ ||</l>
	      </lg>
	      <lg>
		<l>dravyasya kriyayorvaitadekatvaṃ syādviśeṣaṇam |</l>
		<l>yenedamātmasātkuryurgrahasaṃmārgabhāvanāḥ ||</l>
	      </lg>
	      <p>tatra dravyaviśeṣaṇaṃ tāvannirākriyate | taddhi svarūpaprakṣepeṇa vā bhavedanekatvanirākaraṇena vā | tatra svarūpaprakṣepaviśeṣaṇaphalaṃ tāvatsarveṣvapi saṃmṛjyamāneṣu saṃbhavatyeva | katham | yo hi bahūn grahānsaṃmārṣṭi saṃmārṣṭyasāvekam | ataśca grahatvasaṃbandhena prāpta ekavacanena cāpratiṣiddhaḥ kimiva dvitīyādeḥ saṃmārgo na <hi rend="bold">kriyeta | tatraitatsyāt</hi> | prātipadikādevaikasminnanekasmiṃśca grahe saṃmārjanīye prāpte punarekavacanaśrutirguṇārthavādatvenāsaṃbhavantī parisaṃkhyārthā bhaviṣyatīti | naitadevam | kutaḥ |</p>
	      <lg>
		<l>yatra sāmānyataḥ prāpsyanviśeṣe śrūyate punaḥ |</l>
		<l>parisaṃkhyeṣyate tatra na tvihaivaṃ punaḥ śrutiḥ ||</l>
	      </lg>
	      <p>tacca nānāvākyatve satyeva bhavati | iha tvekenaiva vākyena prāptiḥ parisaṃkhyā ca kriyata ityuktam | taccātyantamevānupapannam |</p>
	      <lg>
		<l>na caikavākyamātreṇa dvayametaccikīrṣitam |</l>
		<l>kiṃ tvekena padenāpi taccā ' 'ścaryamatīndriyam ||</l>
	      </lg>
	      <p><pb n="710"/>prātipadikena hi sarvagrahasaṃbandhaḥ prāpyate | pratyayaikavacanena tatraiva pade nivartyate | na caitadutprekṣitumapi śakyate |</p>
	      <lg>
		<l>anyā hi vacanavyaktirvākye prāpakahāyake |</l>
		<l>yathā tathā padavyaktibhedo 'pyatra prasajyate ||</l>
	      </lg>
	      <lg>
		<l>tatraiva ca kṣaṇe prāptistatraiva ca nivartanam |</l>
		<l>kathamekapadenaitadviruddhamabhidhīyate ||</l>
	      </lg>
	      <p>kiṃ ca |</p>
	      <lg>
		<l>sāmānyaprāpaṇāśaṅkā vākyādyatrā ' 'numānikāt |</l>
		<l>śrutātprāptirviśeṣe ca parisaṃkhyā tadāśrayā ||</l>
	      </lg>
	      <lg>
		<l>nirdoṣatvaṃ hi tatrāsyā vidhāne sati labhyate |</l>
		<l>kalpyatvena hi tasyaiṣā kḷptādāśrīyate phalāt ||</l>
	      </lg>
	      <p>samānavākyapadapūrvabhāgāvasthitaprātipadikaprāpitasarvagrahasaṃmārgajñānapratyākhyānena tadadhīnātmalāmapratyayapratipādyāyāḥ parisaṃkhyāyāstridoṣatvamaparihāryam | yattu bhāṣyakāreṇa nirdoṣaparisaṃkhyāviṣayaṃ pradarśayateṣṭāniṣṭavacanavyaktidvayaṃ pradarśitam—<hi rend="bold">ityaścābhidhānīmiti | netyādatta iti |</hi> mantrasya rūpādevā ' 'dāne prāptatvāditi ca kāraṇamuktam | tadayuktam | kutaḥ |</p>
	      <lg>
		<l>ityādatta iti hyasmādākhyātādvidhisaṃbhavaḥ |</l>
		<l>saṃbandhe 'śvābhidhānyāṃ tu nāsti kaścidvidhāyakaḥ ||</l>
	      </lg>
	      <lg>
		<l>ādāne ca yathā prāptiragṛbhṇanniti rūpataḥ |</l>
		<l>tathaivāśvābhidhānyāṃ sā tulyā syādraśanāpadāt |</l>
	      </lg>
	      <lg>
		<l>na vā 'rthaviprakarṣo 'sya raśanāṃ prati kaścana |</l>
		<l>saṃyogato viśeṣeṇa yugapatpratyayāddvayoḥ ||</l>
	      </lg>
	      <lg>
		<l>sutarāṃ vidhivākye tu viśeṣaḥ śrutivākyayoḥ |</l>
		<l>dhātvarthanāmasaṃbandhavivekenopalabhyate ||</l>
	      </lg>
	      <lg>
		<l>padatrayādvinā nāmasaṃbandho nāvakalpate |</l>
		<l>ityādatta iti tveṣa dvābhyāmeva samāpyate ||</l>
	      </lg>
	      <lg>
		<l>pratyayaśca yathā mantraṃ vidhatte dhātugocare |</l>
		<l>svapadārthe śrute śīghraṃ na nāmārthe tathā śrute ||</l>
	      </lg>
	      <lg>
		<pb n="711"/>
		<l>mantro 'pi raśanāṃ śīghraṃ yathā yāti sphuṭaśrutām |</l>
		<l>na tathā grahaṇaṃ kaṣṭaṃ chāndasīyapadoditam ||</l>
	      </lg>
	      <lg>
		<l>na cāśvaraśānāyāṃ sa prāptyantaramapekṣate |</l>
		<l>viśeṣaśabdatulyaṃ hi prāpaṇaṃ raśanāpadāt ||</l>
	      </lg>
	      <lg>
		<l>apūrvasādhanatvāṃśalakṣaṇā 'vaśyameva hi |</l>
		<l>sarvatraivā ' 'śritā śrutyā vidhiḥ syānniṣprayojanaḥ ||</l>
	      </lg>
	      <lg>
		<l>tatrāśvaraśanāśabdo lakṣaṇāṃ yāti yāvatā |</l>
		<l>tāvatā raśanāśabda iti tulyārthatā tayoḥ ||</l>
	      </lg>
	      <lg>
		<l>tasmā<hi rend="bold">nnā ' 'datta</hi> ityetadrūpātprāptamanūdyate |</l>
		<l>na ve<hi rend="bold">tyaśvābhidhānī</hi>mityetadatra vidhīyate ||</l>
	      </lg>
	      <lg>
		<l>kiṃ tvaśvaraśanāmantradhātvarthairyugapattribhiḥ |</l>
		<l>viśiṣṭā bhāvanaivaikā pratyayena vidhīyate ||</l>
	      </lg>
	      <lg>
		<l>na cā ' 'dāne 'sti mantrasya rū<note><p>rūpāt—sāmarthyādityarthaḥ |</p></note>pātprāptiḥ kathaṃcana |</l>
		<l>na hi śrutyanumānātprāksvayaṃ mantro vidhīyate ||</l>
	      </lg>
	      <lg>
		<l>rūpaprakaraṇadvārā śrutiryāvattu kalpyate |</l>
		<l>tāvatpratyakṣayā śrutyā vidhiḥ śīghraṃ samāpyate ||</l>
	      </lg>
	      <lg>
		<l>aprāptavidhirevāyamato mantrasya niścitaḥ |</l>
		<l>parisaṃkhyā phalenoktā na viśeṣapunaḥśruteḥ ||</l>
	      </lg>
	      <lg>
		<l>prayojanaṃ vidheḥ kiṃ syādasyeti tu nirūpaṇe |</l>
		<l>na gardabhābhidhānītaḥ phalamanyannivartanāt ||</l>
	      </lg>
	      <lg>
		<l>na tu vākyārtha evānyanivṛttirbhedapakṣavat |</l>
		<l>apravṛttyaiva tatsiddheḥ pravṛtto hi nivartyate ||</l>
	      </lg>
	      <lg>
		<l>na ca gardabhabandhanyāṃ prāpto 'nanumitaśrutiḥ |</l>
		<l>mantro yena nivartyeta vājirajjupunaḥśruteḥ ||</l>
	      </lg>
	      <lg>
		<l>śīghraśrutyā purā prāpte paścimā syātpunaḥśrutiḥ |</l>
		<l>na gardabhaśrutiprāptyā yuktā tvaśvapunaḥśrutiḥ ||</l>
	      </lg>
	      <lg>
		<l>aśvaśrutyaiva śīghratvānmantre prāgvihite sati |</l>
		<l>nirākāṅkṣīkṛtā ' 'mnāye tathā prakaraṇinyapi ||</l>
	      </lg>
	      <lg>
		<l>liṅgaprakaraṇadvārā śrutirnaivānumīyate |</l>
		<l>tasyāmaprāpitāyāṃ ca mantraprāptirna gardabhe ||</l>
	      </lg>
	      <lg>
		<pb n="712"/>
		<l>so 'ya<note><p>śīghrāpahṛte 'rthe mantharānarthakyamityatra lokaprasiddhiṃ pramāṇayati—so 'yamityādinā |</p></note>mābhāṇako loke yadaśvena hṛtaṃ purā |</l>
		<l>tatpaścādgardabhaḥ prāptuṃ kenopāyena śaknuyāt ||</l>
	      </lg>
	      <lg>
		<l>prayojanaṃ tu pratyakṣaśruterālocyate yadā |</l>
		<l>bhavatyā kiṃ prabhutvena niruddhā laiṅgikī śrutiḥ ||</l>
	      </lg>
	      <lg>
		<l>yadā 'numitayā 'pyeṣa śrutyā 'śvaraśanāṃ prati |</l>
		<l>prāpnuyādeva mantraḥ kiṃ tvarayā vihitastvayā ||</l>
	      </lg>
	      <lg>
		<l>satyaṃ tvadvihitasyāsya śrutirnāstyānumānikī |</l>
		<l>tathā 'pi tannirodhasya phalaṃ kimadhikaṃ tava ||</l>
	      </lg>
	      <lg>
		<l>yadyaśvaraśanāprāptiṃ kevalāmānumānikī |</l>
		<l>pratyakṣaśrutivatkuryāttataḥ sā syādanarthikā ||</l>
	      </lg>
	      <lg>
		<l>liṅgānumitayā śrutyā prāpnuyādraśanādvaye |</l>
		<l>sa mā prāpattayetyevaṃ pratyakṣāṃ tvaritā śrutiḥ ||</l>
	      </lg>
	      <lg>
		<l>kevalāśvābhidhānyāṃ hi vidhiḥ pratyakṣayā yathā |</l>
		<l>na syāttathā ' 'numānikyā śrutyetyāmnāyate hyasau ||</l>
	      </lg>
	      <lg>
		<l>ataścāpanaruktatvātpratyakṣā 'rthavatī śrutiḥ |</l>
		<l>tasyāṃ satyāṃ nirākāṅkṣānmatrānnānyā 'numīyate ||</l>
	      </lg>
	      <lg>
		<l>yadyasya viniyuktasya pratyakṣā syātpunaḥśrutiḥ |</l>
		<l>tataśca parisaṃkhyānātprasajyeta tridoṣatā ||</l>
	      </lg>
	      <lg>
		<l>yadā tu pratibaddhatvātsāmānyaviniyogakṛt |</l>
		<l>naiva cecchrutirastīha na prāpnoti tridoṣatā ||</l>
	      </lg>
	      <lg>
		<l>tadidaṃ <note type="reference"><ref cRef="MīSū:1.2.4.34">( a. 1 pā. 2 a. 4 sū. 34 )</ref></note>parisaṃkhyeti sūtre 'sminnupavarṇitam |</l>
		<l>nirdoṣatvaṃ tathaiveha vācyaṃ na punaranyathā ||</l>
	      </lg>
	      <lg>
		<l>tataśca bhā<note><p>yadbhāṣyakāreṇa ‘ityaśvābhidhānīmādatte’ ityasminvākya ityaśvābhidhānīmiti vacanavyaktyantaramāśritaṃ tatra yathāśrutatvādaro na kāryaḥ | kiṃtu viśiṣṭādānabhāvanāvidhyuttarakālīno yo 'ruṇaikahāyanyoriva mantrāśvābhidhānyoḥ parasparaniyamastatparā vacanavyaktyantaroktiḥ | evaṃ ‘nā ' 'datte’ ityanena ādadātisaṃbandhabodhakavacanavyaktinirāsaścā ' 'dānasāmānyānvayanirāsārthaḥ | tathā liṅgenaivā ' 'dāne mantraprāptyuktiśca saṃbhavamātrābhiprāyetyevaṃ bhāṣyatātparyaṃmāha—tataśca bhāṣyetyādinā |</p></note>ṣyakāreṇa yadihoktamacintitam |</l>
		<pb n="713"/>
		<l>vākyabhaṅgyantaraṃ tatra kartavyo 'tīva nā ' 'daraḥ ||</l>
	      </lg>
	      <p>na caikatvasaṃbandhamātravidhiḥ śakyaḥ | saṃmārgagrahasaṃbandhamātravidhānopakṣīṇaśaktitvādvidhāyakasya | yathaudanopaghātanivāraṇavidhipare vākye śrutānāmapi <hi rend="bold">śvamārjārādī</hi>nāmavidhīyamānatvādaviśeṣaṇatvam | kutaḥ |</p>
	      <lg>
		<l>na hyannabhakṣaṇādrakṣyāḥ śvamārjārādayo 'tra naḥ |</l>
		<l>tulyānnādyopaghātāttu kākāderapi vāraṇā ||</l>
	      </lg>
	      <p>tathā cā ' 'ha |</p>
	      <lg>
		<l>kākebhyo rakṣyatāmannamiti bālo 'pi coditaḥ |</l>
		<l>upaghātapradhānatvānna śvādibhyo na rakṣati ||</l>
	      </lg>
	      <p>na tvidamatrodāharaṇaṃ ghaṭate | kutaḥ |</p>
	      <lg>
		<l>padārtha eva kākādiḥ sarvo hyatrāvivakṣitaḥ |</l>
		<l>saṃkhyāmātrāvivakṣā tu grahasyeti vilakṣaṇam ||</l>
	      </lg>
	      <lg>
		<l>camaseṣvapi saṃmārgaprasaṅgo yatra vakṣyate |</l>
		<l>tatraivetadudāhārthaṃ sthālasaṃmārjanādivat ||</l>
	      </lg>
	      <p>sthitasiddhāntodāharaṇamapi paśuprakaraṇe śrūyate ‘yadyapi caturavattī yajamānaḥ pañcāvattaiva vapā kāryā’ iti | yadavattaṃ tatpañcasaṃkhyaṃ kāryamityetadvidhipare vākye vapāgrahaṇamavivakṣitaṃ vākyabhedaprasaṅgāditi daśame vakṣya<note type="reference"><ref cRef="MīSū:10.7.73">( a. 10 pā. 7 sū. 73 ) ityatreti śeṣaḥ</ref></note>ti |</p>
	      <p>tatra śvamārjārādisaṃbandhāvivakṣodāharaṇaṃ ghaṭate | iha tu |</p>
	      <lg>
		<l>saṃkhyāmātravivakṣāyāṃ loke yacchrūyate vacaḥ |</l>
		<l>tadudāharaṇaṃ deyaṃ vṛṣalasthabahutvavat ||</l>
	      </lg>
	      <lg>
		<pb n="714"/>
		<l>vṛṣalairna praveṣṭavyaṃ gṛhe 'sminniti codite |</l>
		<l>pratyekaṃ saṃhatānāṃ ca praveśaḥ pratiṣidhyate ||</l>
	      </lg>
	      <p>bahutvasyāvivakṣitatvāt | <hi rend="bold">nanu saṃmārṣṭīti</hi>—ayameva grahaikatvasaṃbandhamapi vidhāsyati | na | śrutivipratiṣedhāt | na hyeko vidhāyakaḥ śaknoti saṃmārgabhāvanāṃ ca vidhātuṃ grahaikatvasaṃbandhaṃ ca | tatra virodhe sati saṃnikarṣabalīyastvātsaṃmārgabhāvanāvidhāna āśrīyamāṇe vidhyantarānupapatteragrahaṇamekatvasya | yattūktaṃ viśeṣaṇaviśeṣaṇamapi vidhīyata iti | tadanupapannam |</p>
	      <lg>
		<l>yadi tāvadgrahaḥ saṃkhyāṃ kriyāthai na prayacchati |</l>
		<l>śuddhenaiva viśiṣṭatvānna viśiṣṭaviśiṣṭatā ||</l>
	      </lg>
	      <p>yadā hyekatvaviśiṣṭamātmānaṃ graho bhāvanāyāṃ prakṣipati tadā 'vaśyaṃ viśeṣaṇaṃ pūrvataraṃ prakṣeptavyam | na hyanyathā viśiṣṭena viśeṣitā syādityevaṃ bhāvanā 'pyekātvaviśiṣṭaṃ grahaṃ gṛhṇatī naikatvamagṛhītvā tadviśiṣṭaṃ grahaṃ śaknoti grahītum | tadyathā śabdo jātyādiviśiṣṭaṃ dravyamabhidadhanna viśeṣaṇamanabhidhāya viśiṣṭe vartate | tenāvaśyaṃ bhāvanāviśeṣaṇaṃ tāvadekatvamityāśrayaṇīyam | taccopariṣṭānnirākariṣyāmaḥ | śuddhadravyaviśeṣaṇatve tu bhāvanā 'pi grahamātreṇa saṃbaddhā | na saṃkhyayā | saṃkhyā 'pi grahamātreṇa saṃbaddhā na bhāvanayā | tatra viśiṣṭavidhinā bhāvanāviśeṣaṇamātrākṣepaparyavasāyinā nārthāntarākṣepaḥ śakyaḥ kartum | na hi bhāvanāṃ viśiṃṣatastasya tadekatvaṃ viśeṣaṇam |</p>
	      <lg>
		<l>na caikatvaviśiṣṭaṃ taṃ grahaṃ gṛhṇāti bhāvanā |</l>
		<l>svarūpā<note><p>svarūpeti—grahaviśeṣaṇībhūtāyāḥ saṃkhyāyāḥ grahasvarūpeṇa—bhāvanāviśeṣaṇena, vyavahitatvādityarthaḥ |</p></note>ntaritatvāddhi sā saṃkhyāṃ naiva paśyati ||</l>
	      </lg>
	      <p>nāpi bhā<note><p>bhāvanāviśiṣṭasya—bhāvanāṃ prati viśeṣyabhūtasyāpi grahasya, nāpyekatvaṃ viśeṣaṇamityadhyāhāreṇa pūraṇam |</p></note>vanāviśiṣṭasya mā bhūtpunarapi bhāvanāviśeṣaṇatvameva | na hi bhāvanā 'vi<pb n="715" break="no"/>śi<note><p>aviśiṣṭamiti—ekatveneti śeṣaḥ |</p></note>ṣṭaṃ grahaṃ viśeṣṭuṃ śaknoti | tasmānmaulikena vidhinā 'nākāṅkṣitatvānna dravyaviśeṣaṇākṣepaḥ saṃbhavati | tathā<note><p>ayaṃ cāpara ityādi—śakyamāśrayitumityantaṃ bhāṣyaṃ vyākhyāsyati—tathā satītyādi—grahaṇamantena |</p></note> satyapi cedvidhirabhyupagamyeta tatpratyayāvṛttimantareṇa tadanupapattervākyabhedaḥ syāt | abhyupetyāpi tu, saṃmārgavelāyāṃ naikatvamādartavyam | svatantrasya grahasyaivaikatvasaṃbandhavidhānāt | na hi vidhīyamānāvasthaḥ krayo guṇena saṃbadhyamānaṃ dravyaṃ viśinaṣṭītyuktamaruṇādhikara<note type="reference"><ref cRef="MīSū:3.1.adhi.6">( a. 3 pā. 1 a. 6 )</ref></note>ṇe | tasmāttāvanna dravyaviśeṣaṇabhūtasya grahaṇam | <hi rend="bold">athaitadekatvaṃ saṃmārga</hi>bhāvanāyāścodyate tathā 'pi na guṇatvena nāpi pradhānatvena saṃbhavati | tatra prādhānyaṃ tāvadanupapannam | amūrtasya saṃskartumaśakyatvāt | na ca dravyasaṃskāreṇa tatsaṃskāraḥ | anyatvā<note><p>dravyāditi śeṣaḥ |</p></note>t | grahasya vā 'yamekatvadvāreṇa vidhīyate | tasya ca svayameva vihitatvātpunarvidhānānarthakyam | anuṣṭhānakāle 'pi ca grahasyā ' 'tmīya eva saṃmārgaḥ pratyabhijñāyata iti naikatvanimittabuddhiḥ syāt | evaṃ guṇabhāvo 'pi nirākartavyaḥ | kathamaruṇatvasya guṇatvamiti cedata āha |</p>
	      <lg>
		<pb n="716"/>
		<l>krayadra<note><p>krayadravyeti—somakrayāṅgabhūtaikahāyanīdravyaparicchedadvārā ' 'ruṇyaṃ guṇo 'pi krayāṅgamiṣyate | grahasya tu niṣphalasaṃmārgāṅgattvāsaṃbhavānna tatparicchedadvāraikatvasya grahāṅgatvaṃ saṃbhavatīti kārikārthaḥ |</p></note>vyaparicchedādguṇo 'pi guṇa iṣyate |</l>
		<l>na tu niṣphalasaṃmārgaguṇo graha iheṣyate ||</l>
	      </lg>
	      <p>anaṅgamāśrito hi guṇo 'pyanaṅgameva syāt | <hi rend="bold">nanu pradhānabhūtamapīti</hi> | yaddravyasyā ' 'dau nirvartakatvaṃ prāsaṅgikaṃ taddvāremaikatvaṃ saṃmārgasyopakariṣyati | pradhānabhūto 'pi ca graho guṇabhūtadravyadharmaṃ kriyāṅgaguṇaparicchedyatvaṃ pratipatsyate | na hi śeṣamāśritaḥ śeṣaḥ | kiṃ tarhi | upakāriṇamāśrita upakārotīti sarvatra sthāpayiṣyāmaḥ | śeṣatvaṃ tu śrutyādipramāṇakameva bhaviṣyatīti | siddhāntavādī tu vastunyupapadyamāne 'pyanekārthatve vidhiśabdasyāsāmarthyādvyavahito vā guṇo vā hātavyo bhavatītyevamekatvaparityāgaṃ <pb n="717"/>vadati | na<note><p>atrocyate | na brūma ityādi tasmānnaitatkiṃcidapi kartumityantaṃ bhāṣyaṃ siddhāntavādītvityārabhya—parityāgaṃ vadatītyevamantena saṃkṣepato vyākhyāya kriyāviśeṣaṇatvapakṣa ekatvasya vivakṣānirāsabhāṣyamākṣipati—natvityādinā |</p></note> tvetadevamavivakṣitaṃ bhavitumarhati | katham |</p>
	      <lg>
		<l>avivakṣopapannā syātsatyaṃ dravyaviśeṣaṇe |</l>
		<l>saṃmārgeṇa tu saṃbandho na dvedhā 'pi nirākṛtaḥ ||</l>
	      </lg>
	      <p>yattāvaduktamamūrtatvātsaṃskartuṃ na śakyata iti | tatprātipadikārthe 'pi grahatve tulyam | jāteramūrtatvāt | athāpi vyaktidvāreṇāsyāḥ saṃskāraḥ sa saṃkhyāyāmapi tulyaḥ | atha vyaktau kṛto jāteḥ kṛto bhavatīti tathaikatvasyāpi | tathā yadi jātirdravyalakṣaṇārthā tathaikatvamapi | atha jātermūrtatvaṃ dravyāvyatirekaṃ cā ' 'śritya sākṣādeva saṃskāra ityucyate | tadapyekatvasyāviśiṣṭam | yadapyuktaṃ na ca dravye kriyamāṇaḥ saṃkhyāyāḥ kṛto bhavatīti | tadapi tvatpakṣe jāteraviśiṣṭam | atha grahaśabdasya vyaktivācitvātparihāra ucyate | tata ākṛtyadhikaraṇanyāyo bādhyeta | na hyanekadeśakālavartijyotiṣṭomaprayogasthagrahavyaktisaṃbandhānubhavo 'sti | adya dṛṣṭeṣu graheṣu prathamaḥ śabdaprayogo na syāt | ato 'vaśyaṃ sāmānyaṃ kiṃcidupalakṣaṇamāśrayitavyam | na ca tadgrahatvādanyatsaṃbhavatīti tadeva viśeṣaṇatvātpūrvamabhidheyamāpadyate | na cā ' 'kāravacanatvaṃ grahaśabdasya | pratigrahamavayavasaṃniveśasya kiṃcinnyūnātiriktāvayavatvena bhinnatvāt | na ca tatsāmānyaṃ dravyāntarebhyo nivṛttaṃ teṣu teṣu cānuvṛttaṃ grahatvādanyadasti | tasmāttadeva vācyam | yattu grahasya kriyamāṇaḥ saṃmārgastadīyatvāvadhāraṇenaikatvaviṣayo vijñāyata iti mandaphalā ca punaḥ śrutiriti | tatrābhidhīyate |</p>
	      <lg>
		<l>ekatvenāpi saṃbadhya tāvatyeva kriyā yadi |</l>
		<l>tato niṣphalatocyeta bhedastvastyekasaṃskṛteḥ ||</l>
	      </lg>
	      <p>ayamevaikatvasaṃbandhādviśeṣo yadekasminkriyate | anyathā hi grahamātrasaṃskāraḥ syāt | tasmāddravyaguṇayorniyamasiddherastyaruṇāśabdasyevaikatvasaṃbandhasya pṛthakprayojanamiti saṃskāryatvopapattiḥ | guṇatvapratijñānaṃ tu praṇītādharmavadbhāṣyakāreṇaiva pratipāditam | mandayuktika evāyamabhyupagamo yadguṇamevā ' 'śritena guṇenopakartavyamiti | kutaḥ |</p>
	      <lg>
		<l>sākṣādayogyasaṃbandhāḥ kriyāsaṃbandhini sthitāḥ |</l>
		<l>asaṃbaddhairasaṃbaddhāḥ sādhayanti guṇāḥ kriyām ||</l>
	      </lg>
	      <p>asaṃbaddheṣu kriyamāṇā guṇāḥ kriyāṃ na paricchindyuriti kriyāsaṃbandhinamāśrayanti | <pb n="718"/>na tu tadgataguṇapradhānatvayoḥ kaścidviśeṣa iti tayorupekṣā | yathā ca kriyāsādhanaṃ kisaṃkhyametadbhaviṣyatītyevamapekṣyate | tathaiva pradhānamapi kiṃsaṃkhyaṃ yasya mayopakartavyamiti | etāvacca saṃbandhe kāraṇam | api ca |</p>
	      <lg>
		<l>yā guṇasyopakurvāṇamātmasātkurute guṇam |</l>
		<l>grahīṣyatitarāmeṣā taṃ tu saṃskāryavartinam ||</l>
	      </lg>
	      <p>kriyayā hi pradhānasyopakartavyaṃ guṇenāpi | na ca sādhanagato 'sau tathāgatāṃ yāti | yathā pradhānagataḥ ko nu khalu mama pradhānasyopakurvantyāḥ kiṃcidanugrahaṃ kuryāditi | mahāṃścāyamanugraho yatpradhāneyattāvadhāraṇaṃ nāma | yajamānasaṃskārāṇāṃ ca yāgaguṇabhūtakartraṃśātirekeṇa phalapratigrahaṇayogyapuruṣakaraṇādbhoktṛtvāṃśapātināmapi yāgāṅgatvaṃ vakṣya<note type="reference"><ref cRef="MīSū:3.7.adhi.2">( a. 3 pā. 7 a. 2 ) ityatreti śeṣaḥ</ref></note>te | sa evātra nyāya ityaviruddhaṃ pradhānāśrayiṇāṃ guṇatvam | evaṃ sthiteṣu tu yadvidherasāmarthyamityuktaṃ tadupādīyamāneṣvapi paścādiṣvaviśiṣṭam | tatrāpi hi dravyadevatāyāgaviśiṣṭabhāvanāvidhipare vākye yadi liṅgasaṃkhyāsaṃbandho 'paraḥ | kriyāyāṃ dravye vā vidhīyate tato vākyaṃ bhidyeteti śakyaṃ vaditum | atha tu viśiṣṭavidhānādavākyabhedaḥ | sa saṃmārge 'pyaprāptatvādaviśiṣṭaḥ | tadihaitāvāneva viśeṣo 'vaśiṣyate yadagraha uddiśyamānaḥ paśurupādīyamānaḥ | na caitāvatā kiṃcitsidhyati | anyathā paśugrahasaṃbandhamātrabhedenāpi vivakṣitāvivakṣitatvasiddhiḥ syāt | api cāsminneva vākye grahamuddiśya saṃmārge vidhīyamāne 'pi daśāpavitratadekatvādīnāṃ vivakṣā 'bhyupagamyate | na ca vākyabhedaḥ | tathā grahaikatve 'pi bhaviṣyati | yastu padāntaropādānādviśeṣaṃ brūyātta<note><p>tasya sarvatreti—yadi kaścidyatkiṃcidvailakṣaṇyamātreṇātulyanyāyatvaṃ brūyāttadā tasya tulyanyāyaviṣayābhāvānna kvacidapyanumānāṅgaṃ dṛṣṭānto nāpyupamānavyavahārāṅgamupamā sidhyedityāśayaḥ |</p></note>sya sarvatra yaḥ kaścidviśeṣo 'stīti na kvaciddṛṣṭānto nopamā | tulyanyāyānāṃ viṣayābhāvāt | kiṃ ca |</p>
	      <lg>
		<l>padāntaragato yasya guṇo 'bhīṣṭo vivakṣitaḥ |</l>
		<l>tasya tulyapadopāttaḥ kathaṃ syādavivakṣitaḥ ||</l>
	      </lg>
	      <p>tasmādgrahaikatvamapi vivakṣitam | asti hyuddiśyamānasyāpi grahasya vidhisaṃsparśaḥ | anyathā hi vinā 'pi graheṇa saṃmārge kṛte tatkṛtaḥ śāstrārtho bhavet | atha prāptatvādgrahasyāvidhānamucyeta | tadayuktam | saṃmārgaṃ pratyaprāptatvāt | atha jyotiṣṭome prāpteravidhirucyate | sa paśvāderapi loke prāptatvātprāpnoti | athāsau yāge 'prāpto vidhīyate | tadgrahasyāpyaviśiṣṭam | atha saṃmārgasya jyotiṣṭomaprakaraṇābahirbhāvādgrahāvidhānamucyeta | tatpaśuyāgasyāpi <pb n="719"/>lokāntargatatvādaviśiṣṭam | śakyaṃ hi yo graha itivadyaḥ paśurityapi vaktum | uddiśyamānatvāttu yā 'tra grahasyāvidhānāśaṅkā sā vidhyanuvādayoruddiśyamānopādīyamānayoścātyantabhedādayuktā | tathā hi |</p>
	      <lg>
		<l>uddeśyasyāpi deśāderekāntena vidhiḥ sthitaḥ |</l>
		<l>upādeyo 'pi cā ' 'lambhaḥ prāptatvānna vidhīyate ||</l>
	      </lg>
	      <p>tasmādviśiṣṭasaṃmārgavidhyākṣepādgrahatvavadekatvasyāpi vidhisaṃsparśe satyarthādguṇapradhānabhāva ityekatvaṃ niṣprayojanatvādguṇabhūtaṃ grahaśca prayojanavattvātpradhānabhūtaḥ | kiṃ ca |</p>
	      <lg>
		<l>saha vidhyavidhī yuktau na caikapadagocarau |</l>
		<l>padabhedo na ca nyāyyaḥ prakṛtipratyayau prati ||</l>
	      </lg>
	      <p>ekasminneva ca pade yugapaduccarite grahānuṣṭhānaṃ prati vidirāśrīyate naikatvamiti vipratiṣiddham | na ca vibhaktiḥ padāntaram | svātantryeṇāniyatapūrvāparatvena cāprayujyamānatvāt | gamakatvātpadamiti cenna | dhūmāṃdiṣvatiprasaṅgāt | ekasminnapi cā ' 'khyātādipratyayenaiko 'rthaḥ pratīyata iti pratyarthaṃ padatvaprasaṅgaḥ | padamiti ca laukikaḥ śabdaḥ sa yatra lokena prayujyate yatra ca smartṛbhiḥ smaryate na tato 'panetuṃ śakyate | ‘supti<note><p>pā. sū. ( 1-4-14 ) |</p></note>ṅantaṃ padam’ iti ca smṛtiḥ | tatraiva ca padaśabdaḥ prayujyate | tasmātprakṛtipratyayasamudāyaḥ padaṃ nāvayavaḥ | abhyupetyāpi tu |</p>
	      <lg>
		<l>vibhaktyupāttakarmatvavivakṣā cediheṣyate |</l>
		<l>saṃkhyā 'pi tadupāttatvānna śakyā na vivakṣitum ||</l>
	      </lg>
	      <p>avivakṣāyāṃ śabdasyāśrutasamatvamāśrīyate |</p>
	      <lg>
		<l>yāvacchruto 'pi śabdaḥ sannāśrutaḥ parikalpyate |</l>
		<l>tāvattaduktamarthaṃ ko vākyārthādapaneṣyati ||</l>
	      </lg>
	      <p>tadiha yadi tāvatsaṃkhyāparityāgādvibhaktiḥ parityaktā tataḥ karmatvaparityāgo 'pi prāpnoti | tataśca grahasya saṃskāryatvaṃ hīyeta | pra<note><p>yathā ‘prayājaśeṣeṇa habīṃṣyabhighārayati’ ityatra prayājanirvṛttirūpakṛtaprayojanatvātprayājaśeṣasya saṃskāryatvamiṣyate | tadvadatrāpibhaviṣyatītyāśayaḥ |</p></note>yojanavattvātsaṃskāryatvamiti cenna | kārakavibhaktimantareṇa kriyāsaṃbandhābhāvāt | na hyavibhaktikasya graha ityetāvataḥ saṃmārṣṭītyanena saṃbandho 'vakalpate | tato 'vaśyaṃ karmatvaṃ vivakṣitavyam | ataścā ' 'dṛtāyāṃ <pb n="720"/>vibhaktāvekadeśaparityāgābhāvātsaṃkhyāvivakṣā durnivāretyaśakyaḥ sarveṣāṃ saṃmārgaḥ | tethā hi |</p>
	      <lg>
		<l>saṃmārgo yadi sarveṣāmekatvasyāvivakṣayā |</l>
		<l>na kasyacidbhavedeṣa grahakarmāvivakṣayā ||</l>
	      </lg>
	      <lg>
		<l>na hyekasminpade yuktaḥ prakṛtau pratyaye 'pi vā |</l>
		<l>śrutāśrutatvasaṃkalpo virodhātsadasattvavat ||</l>
	      </lg>
	      <lg>
		<l>śrutaśabdābhidheyānāṃ nārthānāṃ yugapattathā |</l>
		<l>grahaṇāgrahaṇaṃ yuktamarddhaku<note><p>ardhakukkuṭipākavaditi—kukkuṭyā ardhaṃ pacyatāmardhaṃ prasavāya dhāryatāmiti kenacidukte kathaṃ vaikasya vastuno 'rdhasya pāko dhāraṇaṃ vā prasavāyārdhasya śakyate kartumityevaṃrūpamardhajaratīyaṃ lokapravādāyātamatra dṛṣṭāntārthaḥ |</p></note>kkuṭipākavat ||</l>
	      </lg>
	      <p>atra<note><p>evamākṣiptaṃ siddhāntabhāṣyaṃ samādhātumārabhate—atretyādinā |</p></note> pratividhīyate |</p>
	      <lg>
		<l>prāpnoti hi pradhānasya vispaṣṭā sarvasaṃskriyā |</l>
		<l>guṇabhūtavivakṣā tu na dvitīyāvirodhataḥ ||</l>
	      </lg>
	      <p>yadā hi grahaikatvoddeśena saṃmārgo vidhīyate tadoddiśyamānayoḥ parasparasaṃbandhābhāvātpratyekaṃ vākyaparisamāptilakṣaṇastāvadeko vākyabhedaḥ | upādeyanānātve punaḥ sarvaviśiṣṭabhāvanāprayojanatvādekakāryatve satyāñjasyenaivaikavākyatvaṃ syāt | asminneva ca pakṣe pradhānabhūtakriyāvaśīkārādviśeṣaṇānāmanyonyaniyamasiddhiḥ | uddiśyamānānāṃ punaravaśīkṛtatvātpratyekaṃ kriyāgrahaṇasāmarthyātkriyaiva vaśīkṛtā tairākṛṣyata ityekaikasyānyonyanirapekṣasya kartavyatā 'vagamyate | tadiha graha ekatvanirapekṣaḥ saṃskartavyaḥ, ekatvamapi grahanirapekṣaṃ saṃskartavyam | tatra yadi tāvadgrahagatamevaikatvaṃ saṃskriyate tataḥ sāpekṣakaraṇādubhayornirapekṣasaṃbandhāvadhṛtaṃ prādhānyaṃ vihanyeta | atha dravyāntaragatam | tanna jñāyeta kimiti | na hi grahavatkiṃcidekaṃ nāma prakaraṇe paśyāmaḥ | yadeva hyekaṃ tadevānyāpekṣayā 'nekam | na cāvacchede kāraṇaṃ kiṃcidasti | yenānyanirapekṣatvenaikamavadhāryeta | nanutpattau yadekavacanāntaśabdacoditaṃ tadekaṃ bhaviṣyati | na | teṣāmapi bahutvātkimiti nirūpaṇāśakteḥ | atha sarveṣāṃ kasmānna bhavati | na | tatrāpi coditahānyacoditakaraṇāpatteḥ | tathā hi |</p>
	      <lg>
		<l>yadi tāvadvikalpena kiṃcitsaṃskṛtya tiṣṭhati |</l>
		<l>anyeṣāṃ coditaṃ santaṃ vinā hetostatastyajet ||</l>
	      </lg>
	      <p><pb n="721"/>guṇabhūtena hyekenaikatvayuktena kriyā sādhyamānā nānyamapekṣata iti yatkiṃcidapyupādāya śāsrārthaḥ kṛtaḥ syāt | prādhānye punaryadevaikatvayuktaṃ na gṛhyeta tasyaiva vaiguṇyaṃ prasajyeta | yadi tvanyadapi saṃskriyeta tato 'nekaikatvasaṃnipātātsaṃkhyāntaropajane sati śrutaikatvaparityāgenānekasaṃskārācchrutaṃ hīyetāśrutaṃ ca parigṛhyeta | vīpsārthaśca kalpyetaikaikaṃ saṃmārṣṭīti | jātyuddeśena śuklādiguṇāntaroddeśena vā saṃskāre vihitena saṃskṛtāvapi na jātiguṇāntarāpattirbhavati | tathā hi |</p>
	      <lg>
		<l>na grahāntarasaṃmārge tasmājjātyantarodbhavaḥ |</l>
		<l>saṃkhyāntaravadityevaṃ naivā ' 'vṛttirvirudhyate ||</l>
	      </lg>
	      <p>tatraitatsyāt | sarveṣvapi saṃskriyamāṇeṣvanuṣṭhānavelāyāmekaika eva dṛśyate | tasmādavirodha ityucyate |</p>
	      <lg>
		<l>tathā sati grahaikatvamastu nāma vivakṣitam |</l>
		<l>sarvaḥ saṃmārgavelāyāṃ graha eko bhaviṣyati ||</l>
	      </lg>
	      <p>na hi kaścidapi yugapadanekaṃ grahaṃ saṃmārṣṭi | tataśca vivakṣite 'pi tādṛśameveti mandaṃ vivakṣāphalam | <note><p>nanviti—sarvagrahasaṃmārge 'pi pratyekamanuṣṭhānasiddhiraketvavivakṣāphalaṃ bhaviṣyatītyekadeśyāśayaḥ</p></note>nanu yugapatsaṃmārgavirodha eva phalaṃ bhavati | naitadasti | pratyekaṃ gṛhyamāṇānāṃ tadvadeva saṃskāre sati yaugapadyaprasaṅgabhāvāt | abhyupetyavādamātraṃ caitatsvatantraikatvāpratīteḥ | ataścaikatvāṃśasaṃbandhasyānavadhāraṇenāśāstraviṣayatvātkevalagrahaparameva śāstraṃ vijñāyate | yadyapi ca dravyāntaragatatvena tadvivakṣitameva tathā 'pi grahasya tāvadavivakṣitamiti siddhaḥ sarveṣāṃ saṃmārgaḥ |</p>
	      <lg>
		<l>tasmāllakṣaṇamevaitaddraṣṭavyaṃ hi svagocare |</l>
		<l>saṃkhyoddeśena saṃskāro naiva kaścidvidhīyate ||</l>
	      </lg>
	      <p>atha tu guṇabhūtamekatvaṃ vidhīyeta tatra dvitīyā tāvadguṇabhāvaṃ naiva bravītīti vyākhyātaṃ <note type="reference"><ref cRef="MīSū:2.1.4.12">( a. 2 pā. 1 a. 4 sū. 12 )</ref></note>saktvadhikaraṇe | sā yadyavivakṣitepsitārthā kārakamātralakṣaṇārtheti vivakṣyate tataḥ sa eva tāvadeko doṣa ityekatvavacca grahasyāpi guṇatvaprasaṅga | atha grahasya prādhānyamekatvasya ca guṇatvaṃ parigṛhyeyātāṃ tathā 'pi sakṛduccāraṇe guṇapradhānatvaśrutilakṣaṇāśrayaṇādvibhaktivirūpyādinimitto vākyabhedaḥ | tatraitatsyāt | aikarūpyārthamekatvavadgrahasyāpi tāvadguṇatvamevāvagamayet | tataḥ prayojanavattāvaśena grahasya prādhānyam | na cārthādbhavacchabdasya vairūpyamāpādayatīti | tatra brūmaḥ |</p>
	      <lg>
		<pb n="722"/>
		<l>kathamādāvasanneva guṇabhāvo vivakṣyate |</l>
		<l>kathaṃ ca saṃbhavacchabdādarthātprādhānyamiṣyate ||</l>
	      </lg>
	      <p>sarvaiva śabdapravṛttirasaṃbhavādviprakarṣaṃ pratipadyate | nāsmadicchāmātreṇa | tadiha yadi tāvacchrutivaśātprādhānyaṃ parigṛhyate tatastadevaikam | athāsya kathaṃcidasaṃbhavaṃ kalpayitvā lakṣaṇā ' 'śrīyate | tataḥ punaḥ saṃbhavakalpanāvirodhātsatyapi prayojanavattve śāstravaśena guṇatvaprasaṅgaḥ | yugapatsaṃbhavāsaṃbhavaparigrahātprādhānyaguṇatvayoḥ prādhānyāllocanena vikṣepācca śabdakleśaḥ | prathamaṃ hi śrutivaśātprādhānyaṃ pratīyate tatastadujjhitvā madhye guṇatvaṃ tatastasyāpyasaṃbhavādante punaḥ prādhānyamiti vikṣepaḥ | paścāttanamapi ca prādhānyamavaśyaṃ śabda evā ' 'ropayitavyam | na hyartho nāma kiṃcitpramāṇam | kiṃ tarhi | śabdaśaktikalpa nāhetuḥ | ataścānekakalpanānimitto hyastyeva vākyabhedaḥ | kiṃ ca |</p>
	      <lg>
		<l>vidhīyamānamapyarthamanyato vā 'vadhāritam |</l>
		<l>avaśyaṃ bhāvinaṃ prāpya na śabdo 'nyatra vartate ||</l>
	      </lg>
	      <p>yadyapi ca grahasya prādhānyaṃ prayojanavattayaiva siddhaṃ tathā 'pi dvitīyā tadāpādayantī satī nānuvādamātramapi labhamānā 'rthāntare varteta | tadyathā ‘dadhnendriyakāmasya juhuyāt’ ityatra prakaraṇaprāptamapi santaṃ homameva dhāturanuvadati na vidhānārthamapyanyadeva gamanādi dhātvarthāntaraṃ bravītīti | tataśca grahasya prādhānyānuvādādekatvasya ca guṇabhāvavidhānādaparo vākyabhedaḥ | śrutyā cāvaśyaṃbhāvini grahaprādhānyavidhāne labhyamāne ko jātucidarthātkleśena kalpayiṣyati |</p>
	      <lg>
		<l>kvaciddravyaparicchedādekatvamapi cārthavat |</l>
		<l>ato na tadvaśenāpi dvitīyā svārthamujjhati ||</l>
	      </lg>
	      <p>tasmācchabdasāmarthyādubhayatra prādhānyaṃ grahītavyam | tatra cānirūpaṇādavivakṣetyuktam | bhāṣyamapyeteṣveva vākyabhedeṣu yojayitavyam | nanu ca ‘agnestṛṇāni’ ityatra dvitīyāsaṃyogābhāvādyathoktavākyabhedābhāvādekatvavivakṣā syāt | naiṣa doṣaḥ | yadyapyeṣā ṣaṣṭhī viśeṣaṇatvādguṇabhūtamivāgniṃ pratipādayati tathā 'pi saṃbandhāntarābhāvādaṅgāṅgisaṃbandha eva jñāyate | tatrāpyagneḥ prayojanavattvāttṛṇāpacayasya tadabhāvādrājñaḥ puruṣa ityatra yathā rājā puruṣasya svāmyevamagnistṛṇāpacayasya svāmītyetadeva gamyate | yadyapi caiṣā pañcamī syāt | tathā 'pyagnyapādānakasya tṛṇāpacayasya phalābhāvādavaśyaṃ ‘madhyātpūrvārdhācca dviravadyati’ itivadavivakṣitaguṇārthā kāryavaśenāgniprādhānyaṃ lakṣayantī pravartate | tataścāgneḥ <pb n="723"/>prādhānyamekatvasya ca guṇabhāva ityādi pūrvavadeva yojanīyam | tṛṇānītyetadapi bahuvacanamavivakṣitamiti vyākhyeyam | tathā ‘bhinne juhoti’ ityādiṣu | yadi tāvadbhinnaikatvayorniyogavikalpasamuccayādibhirnimittatvaṃ saptamyocyeta tataḥ pratyekaṃ vākyaparisamāpteḥ parasparasaṃbandhābhāvaḥ | athaikatvamupādeyatvena pratipādyeta bhinnamanupādeyatvena tato yadyapi guṇatvapradhānatvavirodho nāsti tathā 'pi pūrvavadeva virodhaḥ | ekavākyatve nānārūpatvaṃ nāmetyavivakṣā | satyāṃ cā ' 'kāṅkṣāyāṃ vivakṣyeta | sā copādīyamāneṣvākāṅkṣopajāyate noddiśyamāneṣu | uddiśyamāne hi prātipādikārthasaṃbandhimātrāpekṣitvānna saṃkhyākāṅkṣā | pramāṇāntarādeva vijñātasaṃkhyatvāt | ato yādṛśaṃ grahādi pramāṇāntare 'vadhṛtaṃ tādṛśyasya saṃmārgādaya iti niścīyate | sarvalakṣaṇeṣu pratītimātraupayikatvādanuṣṭhānānaṅgatvam | yathā yo 'yaṃ śuklavāsā dṛśyate tamānayetyādiṣu vāsaḥprabhṛtīnām | tatra yāvatā vinā 'nuṣṭhānaṃ na sidhyati tāvadupādātavyamiti grahādimātraṃ parigṛhyate | <hi rend="bold">nanu bahuṣu vivakṣiteṣu bahuvacanamiti</hi>—avivakṣito 'pyavidyamāno 'rtho na śakyo vaktumiti manyate | tatra vedasya nityatvādyathoccaritārthānveṣaṇamātre puruṣāṇāṃ vyāpāra iti na karteva paryunuyujyate | tena prātipadikārthānugrahārthā vibhaktiriti draṣṭavyam | kārakapratītiparā vā satī nāntarīyakatvātsaṃkhyāṃ pratipādayati | yathā prakāśanārthaṃ prajvālito 'gnirindhanaṃ bhasmī karoti, evamatrāpi <note type="reference"><ref cRef="MīSū:11.1.42">( a. 11 pā. 1 sū. 42 )</ref></note>‘prathamaṃ vā niyamyeta’ ityevaṃ karmatvapratipādakamekavacanam | ‘yasya puroḍāśau’ ityādiṣu cā ' 'dhikārikaṃ havirubhayatvavaddvivacanam | anyathā hi <note type="reference"><ref cRef="MīSū:12.2.25">( a. 12 pā. 2 sū. 25 )</ref></note>‘mukhyaṃ vā’ iti kadācidāgneyagrahaṇābhrāntiḥ syāt | <hi rend="bold">api ca grahaḥ prātipadikārtha</hi> iti—yadā 'nviṣyamāṇamapi kriyāsaṃ<pb n="724" break="no"/>bandhitvaṃ na ghaṭate tadā tulyāyāmavivakṣāyāṃ varaṃ dravyaviśeṣaṇamevedamityabhiprāyaḥ | tataśca saṃmārgastena vinā 'pyaviguṇaḥ | jātisaṃkhyā caiṣā pratyekaṃ saṃmṛjyamānavyaktigatā vā samarthanīyā || 14 ||</p>
	    </div><!-- sūtra !-->
	    <div n="15" type="sūtra">
	      <p>paśau punardravyasya niṣprayojanatvātsaktuvadavivakṣitepsitārthayā dvitīyayā kāraka sāmānyaṃ lakṣayitvā tadviśeṣākāṅkṣāyāṃ satyāṃ bhūtabhavyasamuccāraṇadravyakarmasaṃyoganyāyena<note><p>ṣaṣṭhādhyāyādyādhikaraṇanyāyenetyrarthaḥ</p></note> karaṇatvena guṇabhāve 'vagamite sarveṣāmeva jātidravyaṃsaṃkhyāliṅgānāṃ bhāvanāṃ yāgaṃ ca pratyupādīyamānatvādavairūpyeṇa viśiṣṭaikabhāvanāvidhānādarthāpattilabhyaviśeṣaṇavidhyantarāvirbhāvāccaikavākyatvasiddhiḥ || 15 ||</p>
	    </div><!-- sūtra !-->
	    <trailer>iti grahaikatvādhikaraṇam || 7 ||</trailer>
	  </div><!-- adhikaraṇa !-->
	  <div n="8" type="adhikaraṇa">
	    <head type="toc">camasādhikaraṇam</head>
	    <div n="16" type="sūtra">
	      <p><pb n="725"/>ekatvavadeva grahatvasyāpi pradarśanārthatvāccamaseṣvapi saṃmārga ityupanyasya pradarśanārthatve pramāṇābhāvādvākyena ca saṃbandhopādānādgrahādavacchidya śrutyā kevalasaṃmārgavidhānātpūrvapakṣaḥ parigṛhītaḥ | iha tvavaghātādivadeva bhaṅgo<note><p>bhaṅgoddhārau—ākṣepaparihārāvityarthaḥ |</p></note>ddhārau ka<note><p>kartavyaviti—‘vidhīyate 'vaghātādiḥ śrutyā vrīhyādisaṃgataḥ’ | ityādi teṣāmarthādhikaraṇasthavārttikoktaprakāreṇetyarthaḥ |</p></note>rtavyau | nanvevaṃ sati tenaiva gatatvādadhikaraṇameva nā ' 'rabdhavyam | satyaṃ nā ' 'rabhyeta yadi grahādhikaraṇenāvivakṣākāluṣyabuddhirna syāt | evaṃ tvekatvavivakṣāsaṃtrāsitaḥ sarvamevāvivakṣitaṃ manyate | athavā ' 'gneyādyapūrvāṇāṃ karmabhedādbhede sati yuktā 'vaghādīnāṃ vyavasthā | jyotiṣṭomakarmaṇastvekatvādekāpūrvasādhanayorgrahacamasayordharmasaṃkara ityabhiprāyaḥ | saṃskārādveti cāpūrvasādhanaprayuktatvena pratipradhānāvṛttikriyopapādanārtham || 16 ||</p>
	    </div><!-- sūtra !-->
	    <div n="17" type="sūtra">
	      <p><pb n="726"/>yathāsthūlaṃ tāvaduttaram | grahāsaṃbandhe sati saṃmārgavidhānābhāvādavaśyaṃbhāvitvācca saṃbandhyantarasya na kevalasaṃmārgavidhānam | athavā grahaśabdena yadapūrvaṃ lakṣitaṃ tatprayuktatvādvyavasthā | nanvapūrvasaṃyogāviśeṣādityekāpūrvābhiprāyam | satyapi tu karmaikatve tadapūrvābhede ca grahacamasābhyāsānāmayugapatkālatvātsvarūpasāhityamekasminkarmaṇyapūrve vā na saṃbhavatītyavaśyaṃ pratyabhyāsamavāntarāpūrvabhedena bhavitavyam | vinā 'pi cābhyāsena yāgasvarūpasiddheradṛṣṭārtha evābhyāsaḥ | tataśca grahaśabdopasthāpitapratyāsannāvāntarāpūrvātikramakāraṇābhāvādvyavasthāsiddhiḥ | avaghātādivadeva ‘pha<note type="reference"><ref cRef="MīSū:3.1.4.10">( a. 3 pā. 1 a. 4 sū. 10 )</ref></note>laṃ tu saha ceṣṭayā’ ityeṣo 'rtho <pb n="727"/>yojayitavyaḥ | na caikatvavivakṣāvadgrahatvavivakṣāyāṃ vākyabhedo bhaviṣyatīti pūrvādhikaraṇena bhramitavyam || 17 ||</p>
	    </div><!-- sūtra !-->
	    <trailer>iti camasādhikaraṇam || 8 ||</trailer>
	  </div><!-- adhikaraṇa !-->
	  <div n="9" type="adhikaraṇa">
	    <head type="toc">ānarthakyatadaṅgādhikaraṇam</head>
	    <div n="18" type="sūtra">
	      <p>yadi saptadaśāratniḥ, vājapeyasyeti vidhīyate, yūpaśabdo yathākathaṃcittadanuvādaḥ | tataḥ ṣoḍaśipātre niveśaḥ | athāpi yo vājapeyasya saṃbandhī sa saptadaśāratniriti vidhīyate tathā 'pyevam | atha yo yūpaḥ sa saptadaśāratniriti vacanavyaktiḥ, vājapeyaśabdo yathākathaṃcidviśeṣaṇaṃ prakaraṇaprāptānuvādo vā | tatastadaṅgapaśuyūpasyedaṃ parimāṇamiti | kiṃ prāptam |</p>
	      <lg>
		<l>ānantaryātpradhānatvāttathā prakaraṇācchruteḥ |</l>
		<l>vājapeyena saṃbandhaḥ sākṣānna paśunā saha ||</l>
	      </lg>
	      <p>sākṣātkarmaṇaḥ saptadaśāratnitvaṃ na saṃbhavatīti tadaṅgadravyaṃ gṛhyate | yatra yadeva sākṣātsaṃbandhi tadeva grahītavyam | yadyapi paśurapi vājapeyaprakaraṇāntargata iti tatsaṃbandhe 'pi prakaraṇādanatireko bhavatyeva, vājapeyasya taddhi bhavati | tathā 'pyaṅgapradhānānāṃ bhinnakathaṃbhāvayogitvādvājapeyakathaṃbhāvenāgrahaṇātprakaraṇabādho 'bhidhīyate | vājapeyasyeti ca ṣaṣṭhīśrutyā saṃbandho bhavati | bhavatastu yūpasāmānādhikaraṇyādvākyena syāt | na ca vājapeyaśabdavelāyāṃ kaścidvirodho yena lakṣaṇā ' 'śrīyate ‘gu<note type="reference"><ref cRef="MīSū:9.3.5.15">( a. 9 pā. 3 a. 5 sū. 15)</ref></note>ṇe tvanyāyakalpanā’ iti tadvaraṃ <pb n="728"/>yūpaśabda eva lakṣaṇā | tasmādūrdhvapātra eva niveśa iti prāpte 'bhidhīyate |</p>
	      <lg>
		<l>agatyā lakṣaṇāvṛttiḥ samabhivyāhṛtairbhavet |</l>
		<l>na cordhvapātrasaṃbandhī yūpaśabdaḥ pratīyate ||</l>
	      </lg>
	      <p>yo hi prakaraṇamavyavahitasaṃbandhaṃ cānujighṛkṣati tasya yūpaśabdo 'narthakaḥ syāt | ūrdhvapātraṃ lakṣayiṣyatīti cenna | asati sāmānādhikaraṇye 'nyathā saṃbhave vā lakṣaṇābhāvāt | asmatpakṣe punarna kiṃcillakṣaṇāvṛttam | ṣaṣṭhyāḥ saṃbandhamātravācitvenānaṅge 'pyupakārakamātrāpekṣayopapannatvāt | na hyasāvaṅgāṅgisaṃbandhamevaikaṃ bravīti | anaṅgamapi sa yūpastadaṅgapaśvarthatvādupakārako vājapeyasya | yattvānantaryeṇa ṣaṣṭhīśrutirviniyojiketi, tadyūpa śabdenāpi sahāviśiṣṭam | ataśca saptadaśāratnividhipare 'nūdyamānatvādyādṛśaṃ vayaṃ vājapeyasya yūpaṃ paśyāmastādṛśasya grahaṇamiti paśuyūpāśrayaṇam | asti tveṣā 'pi jijñāsā yadi vājapeyasya sākṣādyūpaḥ syāditi | yadā tu se nopalabdhastadā pakṣāntaramavalambitam | kiṃ ca |</p>
	      <lg>
		<l>vājapeyena saṃbandhastredhā 'pi na nirūpyate |</l>
		<l>sākṣātsaṃbandhimātreṇa tadyūpenāthavā sphuṭaḥ ||</l>
	      </lg>
	      <p>sākṣāttāvanna saptadaśāratnitvaṃ yujyata ityuktam | saṃbandhimātramapyanirdiṣṭaṃ, vājapeyasyetyetāvanmātreṇa na jñāyeta | yūpaśabdārthastvatatsaṃbandhitvāddūrabhraṣṭaḥ | tasmādyathoktamevāsya viśeṣaṇatvam | adhikāraprakaraṇaprāptamanuvadiṣyati | vakṣyati hyetat ‘ā<note type="reference"><ref cRef="MīSū:3.7.1.3">( a. 3 pā. 7 a. 1 sū. 3)</ref></note>rā<pb n="729" break="no"/>dapīti cenna | tadvākye hi tadarthatvāt, ityatra yathā prakaraṇavaśena tadupakārimātre dharmā vidhīyante na sākṣādaṅgeṣveva kevaleṣviti | tasmānna kenacitpramāṇena virodha iti || 18 ||</p>
	    </div><!-- sūtra !-->
	    <trailer>iti ānarthakyatadaṅgādhikaraṇam || 9 ||</trailer>
	  </div><!-- adhikaraṇa !-->
	  <div n="10" type="adhikaraṇa">
	    <head type="toc">abhikramaṇādhikaraṇam</head>
	    <div n="19" type="sūtra">
	      <p>evaṃ saṃskāradravyaguṇā vicāritāḥ | idānīṃ yatkarmaiva karmasaṃbandhitvena śrūyamāṇamarthātsaṃskāratvaṃ pratipatsyate tadvicāryate | tatrābhikrāmamiti ṇamulā vīpsārthopādānādabhikramyābhikramya kimapi karotītyapekṣite paraśca juhotiḥ prakṛtaprayājagrāhī dṛśyate | tatkimabhikramaṇaṃ tenaiva saṃbadhyata uta prakṛtamātreṇeti | saṃbandhaśravaṇe ca sati saṃśayākṣepaparihārāvaruṇādhikaraṇavaddraṣṭavyau | karmaṇo 'mūrtatvādvākyena ca svasaṃbandhopādānāt | anenaiva viśeṣeṇa punarārambhaḥ | yattatra samānādhikaraṇaṃ dravyamupāttaṃ tadviṣayaniyame ca tatsādhyākriyāsaṃbandhasyopapattitvam | iha tu tasyaiva sādhyatvam | apekṣitaśca guṇaḥ paricchedakatvena vijñātakriyāsaṃbandhaprakāraḥ | ta tvatrābhikriyā | nānābhūtāni ca tatra kriyāntaradravyāṇi | atra punaḥ sarvakarmasu sa evādhvaryuḥ kartetyapunaruktatā | kiṃ tāvatprāptaṃ sarvārthamiti | kutaḥ |</p>
	      <lg>
		<pb n="730"/>
		<l>karmaṇaḥ karmasādhyatvaṃ nāmūrtatvātpratīyate |</l>
		<l>tasmājjuhotisaṃbandhaṃ parityajya vidhīyate ||</l>
	      </lg>
	      <p>na tāvadabhikramaṇena homaṃ karotīti vaktuṃ śakyam | ato na prayājaiḥ saṃbadhyate | tataścāruṇādhikaraṇapūrvapakṣavadvākyabhedaḥ syāt | <hi rend="bold">nanvanenaiva hetunā</hi> 'nyatrāpyanaminiveśa ityaruṇācodyameva | parihāraścā ' 'khyāte karturguṇabhūtatvādbalāddhomasaṃbandhā<note><p>abhikramaṇasyeti śeṣaḥ |</p></note>patterna juhotinā gṛhītena prayājādīnāṃ kartrā saṃbandhaḥ | anyatra tu prakaraṇagṛhītasya pradhānabhūtasya kartuḥ saṃbandho na virotsyate || 19 ||</p>
	    </div><!-- sūtra !-->
	    <div n="20" type="sūtra">
	      <p>sarvathā tāvadabhikrāmamityetatpadaṃ na kri<note><p>kriyāntaramantareṇeti—abhikrāmamiti ṇamulo dhātusaṃbandhādhikāravihitatvāditi śeṣaḥ |</p></note>yāntaramantareṇa nirākāṅkṣī bhavati | na hyetaddravyasaṃbandhaṃ kathaṃcidapi bravīti | tasmātprakṛtaprayājagrāhiṇā juhotinaikavākyatvāttādarthyaṃ vijñāyate | śaknoti ca kartṛpratyāsattikaraṇena tadupakartum | apekṣitā cā ' 'havanīyapratyāsattiradhvaryoḥ prayājaiḥ | aruṇatvavadeva vā 'rthāddravyasaṃbandha iti karturupasarjanatve 'pi na kaściddoṣaḥ | evaṃ copakārarūpeṇa karmāpi karmasādhyaṃ bhavatītyetadapi <pb n="731"/>siddham | ya<note><p>evaṃ tāvadbhāṣyamanusṛtyādhikaraṇamāracayya tatra ca pūrvapakṣasyātiphalgutayā, aruṇādhikaraṇena gataprāyattvāścānyathā 'dhikaraṇamāracayati—yadā tvityādinā | idamākūtam—abhikramaṇasya svavākyopāttakriyānvaye 'pyaṅgabhāvanāyā aphalatvenetikartavyatākāṅkṣātmakaprakaraṇābhāvājjuhotinā prayājahomamātragrahaṇe pramāṇābhāvānmahāprakaraṇopasthitasarvahomānuvādenābhikramaṇavidhānātprākaraṇikasarvahomāṅgatvamabhikramaṇasya tatkartṛsaṃskāradvārā yuktam | sūtrārthastu kartṛguṇe—abhikramaṇe, karmāsamavāyāt—prayājakarmaṇyasamavāyāt, tadvākyaikavākyatā na syāditi | evaṃ prāpte siddhāntastu nābhikramaṇaṃ prākaraṇikasarvahomāṅgam | kiṃ tu prayājahomāṅgameva | kutaḥ | prayājāvāntarādhikāropasthitasyaiva juhotinā 'nuvādāt | na cāṅgādhikāro 'prāmāṇika iti vācyam | bhāvanāsvābhāvyena sarvatretikartavyatākāṅkṣātmakaprakaraṇasyāpaṅnotumaśakyatvāt | paraṃ tu sā 'gaṅbhāvanetikartavyatākāṅkṣā pradhānādhikāreṇa pratibaddhetyaṅgagrahaṇāsāmarthyānna parasparāṅgatvaprasaktiḥ | yatra tvanyāniveśyaṅgasaṃbandhānupapattirūpottejakaṃ tasyāḥ saṃbhāvyate, yathā 'traiva, prathamataḥ ‘atihāyeḍo barhiḥ prati samānayate juhvāmaupabhṛtam’ ityanena prayājoddeśena samānayanaṃ vidhāya madhye 'bhikramaṇamāmnāya punaḥ śrūyate ‘prayājaśeṣeṇa havīṣyabhidhārayati’ iti | tatra tu prathamāṅgenottejitāyā yāvaduttarāṅgasaṃbandhamanusyūtāyāḥ prayājabhāvanetikartavyatākāṅkṣāyāḥ pradhānādhikārāpekṣayā balīyasyāḥ sattvāttayaiva madhyapātyabhikramaṇasyāpi grahaṇatsiddhaṃ tasya prayājahomamātrāṅgatvamiti | sūtrārthastu—sākāṅkṣaṃ—saṃdaṃśenābhivyaktākāṅkṣābhikramaṇavākyaṃ prayājaikavākyaṃ syāt | na hyādyottejanamātreṇābhivyakteḥ samāptirasti | lāghavādantimanāśyatvābhyupagamāditi |</p></note>dā tvatisthūlatvānnaivābhikrāmamityetatpadamātravicchedena pūrvapakṣaḥ | kriyate | kathaṃ tarhi | yajjuhotīti samastaprakaraṇajuhotyanuvādenābhikramaṇavidhānādavāntaraprakaraṇasya cābhāvānmahāprakaraṇaviniyogāśrayeṇa pūrvapakṣāśrayaṇam | tadā ‘kartṛguṇe tu’ abhikramaṇe 'vāntaraprakaraṇāparyupasthāpitaprayājakarmāsamavāyāttatprakaraṇaikavākyatvābhāvamātrameva vākyabhedaḥ syādityuktvā ‘sākāṅkṣaṃ tviti’ avāntaraprakaraṇameva prayājacodanāprasṛtakathaṃbhāvākāṅkṣāsaṃbandhadvārā tadekavākyatvena siddhānto 'bhidhīyate | yadapi ‘asamāptaṃ hi pūrveṇeti’ tanna vākyāsamāptyabhiprāyeṇa | kiṃ tarhi | asamāptaṃ hyavāntaraprakaraṇaṃ pūrveṇa prayājasvarūpaguṇavidhinetyarthaḥ |</p>
	      <lg>
		<l>yenābhikramaṇādūrdhvaṃ prayājānāṃ guṇo 'paraḥ |</l>
		<l>vidhāsyate prayājānāṃ tasmātprakaraṇāstitā || 20 ||</l>
	      </lg>
	    </div><!--sūtra !-->
	    <trailer>iti abhikramaṇādhikaraṇam || 10 ||</trailer>
	  </div><!-- adhikaraṇa !-->
	  <div n="11" type="adhikaraṇa">
	    <head type="toc">upavītasya darśapūrṇamāsāṅgatādhikaraṇam</head>
	    <div n="21" type="sūtra">
	      <p><pb n="732"/>siddhe karmaṇāṃ karmasamavāye 'dhunā 'vāntaraprakaraṇamahāprakaraṇayoḥ kataradviniyojakamityupavītamudāhṛtam | tatra sāmidhenyanuvākavibhāgapradarśanaṃ sāmidhenīprakaraṇasadasadbhāvivekārtham | <hi rend="bold">nanu darśapūrṇamāsayoreva prakaraṇamiti</hi>—mahāprakaraṇagrastatvānnaivāvāntaraprakaraṇānyāvirbhavanti | athavā 'gnisamindhanaprakāśanadvāreṇa dṛṣṭasaṃskārārthatvānna tāsāṃ prakaraṇamiti manyate | naitadevam |</p>
	      <lg>
		<l>kathaṃbhāvo hi bhāvānāṃ yāvadākhyātamiṣyate |</l>
		<l>na tasya pratibandho 'sti mahāprakaraṇādibhiḥ ||</l>
	      </lg>
	      <lg>
		<l>nānyaprakaraṇāpattiḥ saṃskāro vā vihanti tam |</l>
	      </lg>
	      <p>yathaivāṅgavākyāni paripūrṇasvārthāni santi darśapūrṇamāsavākyenaikavākyatāṃ yānti na cā ' 'tmarūpaṃ jahati, evamaṅgabhāvanāḥ svāṅgaparipūrṇāḥ paramabhāvanāyāṃ saṃbadhyante | na tadadhīnatvena tāsāṃ svadharmanivṛttiḥ | saṃskāro 'pi cāpūrvārthatvāttatsiddhyupāyamapekṣamāṇaḥ prakaraṇī bhavati | dṛṣṭārtheṣvapi niyamādṛṣṭasiddhyarthaṃ kathaṃbhāvāpekṣotpatteḥ prakaraṇasadbhāvaḥ |</p>
	      <lg>
		<l>dṛṣṭe 'pi ca phale naiva sā 'pekṣā na pravartate |</l>
		<l>dṛṣṭenaiva tu kenāpi sopāyena nivartyate ||</l>
	      </lg>
	      <p><pb n="733"/>tasmādevaṃvidhānāmapyaṅgānāmavāntaraprakaraṇena bhavitavyam | ataśca yadyapi dṛṣṭārthākāṅkṣā dṛṣṭenaiva pūryate | agnisamindhanaprakāśanaṃ bhāvayetkena—sāmidhenyanuvacanena, kathaṃ, viva<note><p>vivakṣāprayatneti—vivakṣāprayatnādikrameṇopajanito yo varṇagrahaṇasāmarthyakaraṇarūpaḥ śrotrasaṃskārastadanugṛhītenetyarthaḥ |</p></note>kṣāprayatnābhidhātādikramopajanitavarṇagrahaṇasāmarthyakaraṇaśrotrasaṃskārānugṛhīteneti, tathā 'pi niyamādṛṣṭaṃ kathaṃ setsyatītyanuvartata evā ' 'kāṅkṣā | sā ca śāstracoditenādṛṣṭārthenaivopāyena pūryate | tasmādasti sāmidhenyanuvacanasyopavītādigrahaṇasamarthamavāntaraprakaraṇam | evaṃ tarhi tasya saṃnikarṣeṇa balīyastvāttadaṅgatvenaiva bhavitavyamiti kuto mahāprakaraṇaviniyogāśaṅkā | ucyate | satyametadevaṃ syāt | yadi tasya nivitpadavyavadhānena prakaraṇavicchedāśaṅkā na syāt | evaṃ tarhi vicchinne tasmiñjitaṃ mahāprakaraṇeneti | naitadevam | kutaḥ | kāmyasābhidhenīkalpasaṃkīrtanenāvicchedasaṃdehādavispaṣṭaṃ mahāprakaraṇam | kiṃ tāvatprāptam |</p>
	      <lg>
		<l>abhitaḥ sāmidhenīnāṃ kīrtanātprakriyā sthitā |</l>
		<l>paraprakaraṇe pāṭho nividāmathavā 'ṅgatā ||</l>
	      </lg>
	      <p>yathā darśapūrṇamāsaprakaraṇe pūṣādyanumantraṇānyasaṃbaddhānyapi na purastātprakaraṇaṃ vicchindanti tathā nivitpadānyapi na vicchindyuḥ prakaraṇam | athavā 'vāntaraprakaraṇena nividāmapi sābhidhenyanuvanacanāṅgatvānnaivāsaṃbaddhapadavyavāya ityupapannamupavītamapi tadaṅgamevetyevaṃ prāpte brūmaḥ |</p>
	      <lg>
		<l><pb n="734"/>vicchinnā sāmidhenīnāṃ nividbhiḥ prakriyā yataḥ |</l>
		<l>na hi kāmyaiḥ punaḥ kalpaiḥ saṃdhātuṃ sā hi śakyate ||</l>
	      </lg>
	      <p>tāvaddhi prakaraṇamanuvartate yāvadviniyogārhaṃ paśyati | asaṃyuktaṃ ca prakaraṇena vini yujyate | tadiha nivitpadāni tāvalliṅgena sāmidhenībhistulyānyagnisamindhane viniyujyante ‘deveddho manviddha’ iti | tatra yadya<note><p>agniriti—agnisamindhanamityarthaḥ |</p></note>gniḥ sāmidhenyaṅgaṃ bhavettatastaddvā<note><p>taddvāreṇa-sāmidhenīphalaprakāśanadvāreṇetyarthaḥ |</p></note>reṇa tānyapyaṅgaṃ bhaveyuḥ | athānaṅge satyapyaṅgatā kalpyate tataḥ sāmidhenīnāmapi nivitpadāṅgatvaṃ kaścitkalpayet | tena nivitsu tāvatprakaraṇaṃ nānuvṛttam | kāmyāstu kalpāḥ śrutyaiva puruṣā rthatvenāvagatā iti naiva sāmidhenyanuvacanena gṛhyante | yadi punarnivido 'ṅgaṃ bhaveyustato godā<note type="reference"><ref cRef="MīSū:4.1.adhi.2">(a. 4 pā. 1 a. 2)</ref></note>henanyāyenā ' 'śrayagrahaṇādapi tāvatkāmyeṣu prakaraṇānuvṛttiḥ syāt | athāpi kāmyānāmaṅgatvaṃ bhavettathā 'pi pūṣādyanumantraṇavatprakaraṇābādhaṃ nividāṃ kathaṃcidanusaṃdhānenādhyavasyema | na tvanyataradastītyasatyavāntaraprakaraṇe mahāprakaraṇena sarvārthatā | nanu ca yadi vicchinne prakaraṇe kāmyāḥ kalpāḥ śrūyante tata ekaviṃśatyā pratiṣṭhāṃ bhāvayetkimāśritayeti prakaraṇenā ' 'śraye 'nupanīyamāne sākāṅkṣatvādaparipūrṇatā prāpnoti | atha vākyenā ' 'śraya upanīyeta tataḥ prāpte karmaṇi saṃbandhadvayakaraṇādvākyaṃ bhidyeta | tatra yadi <pb n="735"/>vākyabhedo 'bhyupagamyeta krathaṃcidvā parihniyeta tato revatīvāravantīyasaubharādiṣvapyevameva vākyena prakṛtāśrayadānātsiddhāntahāniḥ | athā ' 'śrayalābhārthaṃ kathaṃcidanuvarteta prakaraṇaṃ tata upavītamapi tathaiva prāpnotīti sarvathā saṃkaṭametat | ucyate |</p>
	      <lg>
		<l>guṇātkāmo na yukto 'tra vicchinnaprakriyāśrayāt |</l>
		<l>anekārthavidhiḥ śakyo nāpūrvātkarmaṇo vinā ||</l>
	      </lg>
	      <p>naivātraikaviṃśatyāderguṇātphalam | kiṃ tarhi | revatīvāravantīyādivākyavadevānenāpi viśiṣṭaṃ karma vidhīyate | tataśca bhā<note type="reference"><ref cRef="MīSū:2.1.adhi.1">( a. 2 pā. 1 a. 1 )</ref></note>vārthādhikaraṇanyāyena dhātvarthātphalam | ata ekaviṃśatyādivīśiṣṭenānuvacanena pratiṣṭhādi sādhayet | kathamiti—anubrūyāditi śabdasāmānyātsaṃkhyāpratyāsatteśca sāmidhenyanuvacanavaditi gamyate | tataśca saṃkhyeyānāmṛcāmanyeṣāṃ ca dharmāṇāṃ prāptiḥ | yadyapi cātra karmāntaratvākarmāntaratvayoḥ phalaṃ nāsti tathā 'pi vākyamevamavakalpata itītthaṃ varṇitam | na tvevaṃ satyetānyanuvacanāntarāṇi darśapūrṇamāsābhyāmagṛhītatvātpṛthageva prayoktavyāni | na tāvadetenāsmatpakṣo nivartyate | sarvathopavītasya sarvārthatvasiddheḥ | na ca svatantraḥ prayogaḥ syāt | kutaḥ |</p>
	      <lg>
		<l>paścādyasyocyamāno 'yamanuśabdaḥ prayujyate |</l>
		<l>na ta<note><p>kratuprayukteti pā. |</p></note>syānyaprayuktatvātsvātantrye sati labhyate ||</l>
	      </lg>
	      <p>yo hi nigadaḥ prāk sāmidhenībhyaḥ prayujyate sa nivitpadavadeva na sāmidhenyaṅgam | tadanantaratvena cocyamānāsvanubrūyāditi vidhirna svatantrāṇām | tadyadi pṛthak prayogaḥ syāttataḥ sāmidhenyaṅgamātragrahaṇāditareṇa nigadena vinā 'nuvacanatvaṃ vihanyeta | kiṃ ca |</p>
	      <lg>
		<l>sāmidhenītvamapyāsāṃ na syādagnisamindhanāt |</l>
		<l>na cāprayogamadhyasthaḥ śakyo vahniḥ samindhitum ||</l>
	      </lg>
	      <p>ekaviṃśatyādibhistāvadavaśyaṃ sāmidhenyaḥ saṃkhyātavyāḥ | tāścāgnisāmindhanaṃ prakāśayantyaḥ sāmidhenya ityucyante | sa cāgniḥ paraprayuktastābhiḥ prakāśayitavyaḥ | tena <pb n="736"/>‘arthābhi<note type="reference"><ref cRef="MīSū:4.1.11.26">( a 4 pā. 1 a. 11 sū. 26 )</ref></note>dhānakarma ca’ ityasya prakṛtivadanupraveśātprākṛtasya sāmidhenīkāryasyāgnisamindhanaprakāśanasyaitenaiva prasaṅgataḥ prāpterarthātprayogamadhyapātisamindhanādhīnatvam | <hi rend="bold">nanve</hi>vamapyeṣāmeva kāmyānāṃ kalpānāṃ sarveṣāmantyasya vopavītamaṅgaṃ syāt | naitadevam | kutaḥ |</p>
	      <lg>
		<l>prākṛtena kathaṃbhāve tadīye pūrite sati |</l>
		<l>paścātsaṃnidhinā 'ṅgaṃ syātsa ca prakaraṇāvaraḥ |</l>
	      </lg>
	      <p>sarvāsveva vikṛtiṣu yatprākṛtāṅgamadhye na paṭhitaṃ tadakḷptopakāratvātprākṛtairnirākāṅkṣīkṛtai prakaraṇe paścādāgacchatsaṃnidhiviṣayo bhavati | sa cāvirodhe viniyuṅkte, virodhe tu videvanādivatprakaraṇena bādhyate | tasmātkṛtsnadarśapūrṇamāsārthamupavītamiti siddham || 21 ||</p>
	    </div><!-- sūtra !-->
	    <trailer>iti upavītasya darśapūrṇamāsāṅgatādhikaraṇam || 11 ||</trailer>
	  </div><!-- adhikaraṇa !-->
	  <div n="12" type="adhikaraṇa">
	    <head type="toc">vāraṇādīnāṃ sarvayajñāṅgatādhikaraṇam</head>
	    <div n="22" type="sūtra">
	      <p><note type="reference"><ref cRef="MīSū:3.1.9.18">( a. 3 pā. 1 a. 9 sū. 18 )</ref></note>‘ānarthakyāttadaṅgeṣu’ ityasyāpavāda ārabhyate | vāraṇavaikaṅkatāni homārthānyaho<pb n="737" break="no"/>mārthāni ca pātrāṇi yajñagāmitvena vihitānyādhānaprakaraṇaṃ bādhitvā katamasya yajñasya bhavantiti ‘ānarthakyā<note type="reference"><ref cRef="MīSū:3.1.9.18">(a. 3 pā. 1 a. 9 sū. 18 )</ref></note>ttadaṅgeṣu’ iti pavamānahaviḥṣu vijñāyante | tathā prāpte 'bhidhīyate |</p>
	      <lg>
		<l>vākyenā ' 'dhānatulyāni pavamānahavīṃṣyapi |</l>
		<l>tenāsati tadaṅgatve sarvayajñārthateṣyate ||</l>
	      </lg>
	      <p>prakaraṇagamyā pavamānahaviṣāmādhānārthatāṃ bādhitvā vākyenāgnyarthatā vijñāyate ‘yadāhavanīye juhṇati’ iti | tatra<note><p>evamupapāditaṃ siddhāntabhāṣyamākṣipati—tatra codyata ityādinā |</p></note> codyate | yadyasmādvākyādāhavanīyaḥ pavamānahaviṣāṃ saṃskāryo bhavati tataḥ samānavākyanirdeśādagnihotrādīnāmapi prāpnoti | atha teṣāṃ phalavattvādāhavanīyo 'ṅgaṃ tataḥ pavamānahaviṣāmapyaṅgameva syāt | na hyekaṃ vākyaṃ phalavatāṃ guṇabhūtamaphalānāṃ ca pradhānabhūtamāhavanīyaṃ vaktuṃ samartham | vidhyanuvādoddeśyopādeyaguṇapradhānānāṃ yugapadvirodhāt | saptamī caikatra dvitīyārthaṃ lakṣayati | anyatra svārthameva vadatīti virodhaḥ | tathā ca viśvajidādīnāmaśrutaphalānāmaṅgatvaprasaṅgaḥ | sarvaṃ cāyuktametat | niṣpannaścā ' 'havanīya u<note><p>upadiśyata iti—phalavadagnihotrādikarmaṇāmiti śeṣaḥ |</p></note>padiśyate | phalavatkarmānurodhena ca bhāvyāhavanīyasaṃjñā <pb n="738"/>vijñāyate | ta<note><p>evamākṣiptaṃ bhāṣyaṃ paramatena samādhātumārabhate—tasmādityādinā |</p></note>smātkilaivaṃ varṇanīyam | dve hyete vākye tulyarūpe | pavamānahaviṣprakaraṇa ekamaparamanārabhyavāde | tatra prākaraṇikena niṣpādyamānatvātsaṃskārāpekṣiṇa āhavanīyasyāphalānāṃ pavamānahaviṣprabhṛtīnāṃ saṃskāratvena vidhānam | anārabhyavādena tu niṣpannasya sataḥ sarvakarmāṇyuddiśyādhikaraṇatvena vidhānam | tasmādavirodha iti | vayaṃ tu brūmaḥ | kimanenāśrutavākyakalpanākleśena | anyathā 'pyetadupapadyata eva | bhavantu nāma pavamānahavīṃṣyādhānāṅgam | tathā 'pi na tatra pātrāṇi bhavanti | vājapeyasya yūpa iti hi yūpagrahaṇādvyavahitasaṃbandhe 'pi ṣaṣṭhyupapattestathā kalpitam | na tvihaivaṃ kiṃcidasti | yattu yajñāvacaragrahaṇaṃ tatprakṛtayajñābhāvādanārabhyavādarūpeṇa sarvatra vidadhāti | taccaitatpūṣādyanumantraṇanyāyenaiva setsyatīti nārtho 'dhikaraṇena | sūtraṃ tu pūrva<note><p>pūrvasyaiva—saṃdigdhe tu vyavāyāt’ iti sūtrasyaiva śeṣatayetyarthaḥ |</p></note>syaiva padotta<note><p>padottaratvena—śaṅkāpadottaratvenetyarthaḥ |</p></note>ratvena neyam | nanu nividāṃ sāmidhenyaṅgatvānna vyavadhāyakatvaṃ syāt | ata āha—guṇānāṃ ca parārthatvāditi | tadvyākhyātam | tathā hi |</p>
	      <lg>
		<l>vadanti sāmidhenīvannivido 'gnisamindhanam |</l>
		<l>saṃyuktatvādatastāsāṃ nāṅgaṃ prakaraṇena tāḥ || 22 ||</l>
	      </lg>
	    </div><!-- sūtra !-->
	    <trailer>iti vāraṇādīnāṃ sarvayajñāṅgatādhikaraṇam || 12 ||</trailer>
	  </div><!-- adhikaraṇa !-->
	  <div n="13" type="adhikaraṇa">
	    <head type="toc">vārtraghnyādīnāmājyabhāgāṅgatādhikaraṇam</head>
	    <div n="23" type="sūtra">
	      <p>yathā<note><p>yathāsaṃyogamiti—ājyabhāgakramāmnātasya vārtradhnīvṛdhanvatīmantracatuṣṭayasya kramāvagatājyabhāgasaṃbandhābādhena niveśārthamityarthaḥ |</p></note>saṃyogaṃ niveśārthamārambhaḥ | kutaḥ saṃdeha iti | saṃyogasyaiva dvedhā pratibhānāt |</p>
	      <lg>
		<l>sādhāraṇyena saṃyogaḥ saṃdigdhaḥ kālakarmabhiḥ |</l>
		<l>viruddhaḥ karmasaṃbandhe na kramaḥ kālasaṃgatau ||</l>
	      </lg>
	      <lg>
		<l>tulyakakṣau hi saṃbandhau viruddhau na vilakṣaṇau |</l>
		<pb n="739"/>
		<l>tulyatvaṃ karmasaṃbandhe vaiṣamyaṃ kālasaṃgatau ||</l>
	      </lg>
	      <lg>
		<l>nityaṃ tatrānuvākyābhiryāgānāmeva saṃgatiḥ |</l>
		<l>na kālayoḥ kramastasmātpradhānāṅgatayā hataḥ ||</l>
	      </lg>
	      <lg>
		<l>guṇā<note type="reference"><ref cRef="MīSū:3.1.12.22">(a. 3 pā. 1 a. 12 sū. 22 )</ref></note>nāṃ ca parārthatvādityanenāpi hetunā |</l>
		<l>saṃbaddhaṃ nā ' 'jyabhāgābhyāmanuvākyācatuṣṭayam ||</l>
	      </lg>
	      <p>tasmādājyabhāgakramaṃ bādhitvā vākyena pradhānārthatve prāpte 'bhidhīyate |</p>
	      <lg>
		<l>mithaścānarthasaṃbandhādiṣṭo nāṅgāṅgisaṃgamaḥ |</l>
		<l>na cehāstyanuvākyānāṃ pradhānairarthasaṃgatiḥ ||</l>
	      </lg>
	      <lg>
		<l>dve tāvannānuvākye staḥ karmaikatve kathaṃcana |</l>
		<l>dvayorapi na naivaite devate karmaṇoriha ||</l>
	      </lg>
	      <p>amāvāsyāyāṃ tāvatsaumī naiva vidyamānārthā | na hyamāvāsyāyāṃ somaḥ pradhānadevatā | paurṇamāsyāmapyagnisahitasya coditatvātkevalasya prakāśanaṃ mahendrādhikaraṇe nirākṛtam | na cāgnīṣomayordvayorapi prayogaḥ, ‘puronuvākyāmanvāha’ ityekakarmaṇi vivakṣitaikasaṃkhyatvāt | athāprāptamapi dvitvaṃ vidhīyate tato mantraviśeṣasya dvitvasya ca vidhānā dvākyaṃ bhidyate | ājyabhāgayostu kālakṛtaṃ vyavasthāmātraṃ sukaramityukta<note><p>paurṇamāsyadhikaraṇa iti śeṣaḥ |</p></note>m |</p>
	      <lg>
		<l><pb n="740"/>tasmātkālārtha evāyaṃ saṃyogo 'ṅgāṅgikalpanāt |</l>
		<l>nyāyyaḥ pūrvapratītatvātkālo hi duratikramaḥ || 23 ||</l>
	      </lg>
	    </div><!-- sūtra !-->
	    <trailer>iti vārtraghnyādīnāmājyabhāgāṅgatādhikaraṇam || 13 ||</trailer>
	  </div><!-- adhikaraṇa !-->
	  <div n="14" type="adhikaraṇa">
	    <head type="toc">ānantaryāniyāmakatvādhikaraṇam</head>
	    <div n="24" type="sūtra">
	      <p>kramaviniyogo 'nantaramavasthitaḥ | idānīṃ tadapavādaḥ kriyate | muṣṭyoḥ karaṇaṃ vāgyamaśca yājamānam | āvedanamādhvaryavam | tatra kathamaṅgāṅgibhāva āśaṅkyate | naiṣa doṣaḥ | ādhvaryaveṣvapi prayoktṛtvena yajamānasya kartṛtvāt | athavā yattatra dīkṣitasyā ' 'vedyamānaṃ tasyāṅgatvenetarau saṃdihyete | kasmātpunastulya ānantaryai pūrvasyaivāṅgatvamucyate na parasya | kecidāhuḥ | aniyamapradarśanārthameva prāthamyātpūrvopādanam | athavā sarvabhāvanāsu kimityupakāryāpekṣaṇaṃ prathamamutpadyate | sarvāpekṣaṇeṣu ca purastāduccaritasya granthānuguṇyātpūrvamālocanaṃ bhavati | tena muṣṭikaraṇavāgyamābhyāṃ kiṃ kartavyamityapekṣite ‘dīkṣitamāvedayati’ ityupatiṣṭhate | na ca tadatikrame heturasti | śakyate ca tasyāpi parataḥ prayojanavattvaṃ kalpayitum | atastadarthatvameva yuktam | evaṃ hastāvanejanasyolaparājistaraṇārthatvam | ū<note><p>‘ulaparājiṃ stṛṇāti’ ityatrolaparājiśabdārthamāha—ūdhvaiṃrityādinā | utpūrvasya lunāteḥ kapanpratyayānta ulapaśabdaḥ | ulapaiḥ—ūrdhvalavanayogyasugandhyādikaṭhinatṛṇaiḥ kṛtā rājiḥ—rekhāparaparyāyarājyākāratvamityarthaḥ |</p></note>rdhvaistṛṇaidīrghaṃ vedimadhye staraṇamulaparājistaraṇaṃ pratyetavyam | sarvatra ca yogyatvamavāntaraprakaraṇamekavākyatvaṃ ca mahāprakaraṇadbalīyāṃsi viniyojakāni | tasmā<pb n="741" break="no"/>tsarvaṃ pūrvasamāmnātamuttarasamāmnātasyāṅgam | yogyatvābhāvāttu muṣṭikaraṇavāgyamayoḥ parasparāṅgatvaṃ nopanyastam | na hyubhayoḥ pradhānārthayoranyonyāpekṣā | tenāyogyamātramatikramya na dūraṃ gantavyamityevaṃ prāpte brūmaḥ |</p>
	      <lg>
		<l>na tāvadekavākyatvaṃ dṛśyate yogyatā samā |</l>
		<l>avāntarakathaṃbhāvastadānīṃ nāvagamyate ||</l>
	      </lg>
	      <p>na hi dvayorākhyātayoḥ kenacidupabandhena vinaikavākyatvaṃ saṃbhavati | yatprakaraṇaṃ bādheta | yogyatā punaranantarārthatve ca samā | yadvā sarvārthatve yuktatarā | bahuṣu hi padārtheṣvavadhānamupayujyatetarām | ekastu yathākathaṃcidapi kriyate | na cāvāntaraprakaraṇamiha vidyate | yadi tāvatpūrvasya kathaṃbhāvastata uttaramevāṅgaṃ prāpnoti | na caivaṃ bhavitumarhati | sādhyāṃśasyāparipūrṇatvāt | na cottareṇāsā<note><p>asau—kathaṃbhāva ityarthaḥ |</p></note>vakḷptaprayojanāvasthena śakyaḥ pūrayitum | evaṃ tasyāpyuttareṇeti yāvatpradhānaṃ prāptam | yadyevaṃ tato yo 'ntarāle guṇa<note><p>guṇakāma iti—‘godohanena paśukāmasya praṇayet’ ityādivākyavihito godohanādirityarthaḥ |</p></note>kāmastena saha sarvamādhastyamaṅgaṃ saṃbadhyeta, naiva pradhānaṃ yāvatprāpnuyāt, avāntarakathaṃbhāvasya niṣpannatvāditi | ucyate |</p>
	      <lg>
		<l>yadi nāmāsya vijñātau syātāṃ vākyagatau guṇau |</l>
		<l>avāntarakathaṃbhāvastatastāvantarā bhavet ||</l>
	      </lg>
	      <p>pradhānakathaṃbhāvastvabhito 'nyasaṃbandhamātramuktvā yāvadantaṃ gacchatītyanuṣaṅgādhikaraṇe vyākhyātam | nanvevaṃ sati sarvāvāntaraprakaraṇoccheda eva prāpnoti | ucyate |</p>
	      <lg>
		<l>para<note><p>paraprakaraṇasthānāṃ—darśapūrṇamāsādiprakaraṇasthānāṃ prayājādīnāṃ, śrutyādibhistribhiḥ kasmiṃścidaṅge jñāte, punaśca taireva pramāṇairaparasminnaṅge jñāte, saṃdaṃśena-saṃdaṃśasaṃbhavena tadiṣyate—avāntaraprakaraṇamiṣyate | na sarvatreti kārikārthaḥ |</p></note>prakaraṇasthānāmaṅge śrutyādibhistribhiḥ |</l>
		<l>jñāte punaśca taireva saṃdaṃśena tadiṣyate ||</l>
	      </lg>
	      <p><pb n="742"/>sarveṣāṃ hi prayājādīnāmaṅgaṃ kiṃciduktvā punaḥ parāmarśo 'stīti tatparyantāvāntaraprakaraṇakalpanā bhavati | anyathā hyavyavasthaiva syātsarvaśeṣāṇāṃ parasparaśeṣatvaprasaṅgāt | yatra punaḥ saṃkīrtanaṃ nāsti tatra sarvaṃ pradhānārthamevādhyavasātavyam | tasya tu kiṃ kevalasyātha sāṅgasyetyatra vivekaṃ ‘prakara<note type="reference"><ref cRef="MīSū:3.7.1.1">( a. 3 pā. 7 a. 1 sū. 1)</ref></note>ṇaviśeṣādasaṃyuktaṃ pradhānasya’ ityārabhya vakṣyati | tadiha yogyatayā muṣṭikaraṇādīnāṃ sāṅgapradhānārthatvaṃ niścitam | yadi tvāvedayituṃ staritumiti ca śrūyeta tataḥ ‘tumunṇvulau kriyāyāṃ kriyārthāyām’ ityekavākyatayā viniyogo bhavet | na tvevamasti | tasmātsarvārthatvamiti || 24 ||</p>
	    </div><!-- sūtra !-->
	    <div n="25" type="sūtra">
	      <p>itaścā ' 'nantaryamapramāṇam | yata ekavākyatālakṣaṇameṣu pratyekaṃ dṛśyate na sarveṣu | tasmādapi nānyonyārthatā || 25 ||</p>
	    </div><!-- sūtra !-->
	    <trailer>iti ānantaryāniyāmakatvādhikaraṇam || 14 ||</trailer>
	  </div><!-- adhikaraṇa !-->
	  <div n="15" type="adhikaraṇa">
	    <head type="toc">caturdhākaraṇādhikaraṇam</head>
	    <div n="26" type="sūtra">
	      <p>yathāsaṃyogaṃ dharmavyavasthoktā | sa tu saṃyogaḥ kimekadeśenāpi bhavatyuta samastenaiveti vicāraḥ | kiṃ caturdhākaraṇavidhāvāgneyaśabdena dvidevatyo gṛhyate na veti | gṛhyata iti brūmaḥ | kutaḥ |</p>
	      <lg>
		<l>śakyate hi dvidevatyaḥ saṃlakṣayitumekayā |</l>
		<l>agnīṣomahaviryogo manotāyāmivāgninā ||</l>
	      </lg>
	      <p><pb n="743"/>yadyapyagniradevatā na tvasamavetaḥ | samavetatvaṃ copalakṣaṇakāraṇaṃ na devatātvam | na cātrāgniḥ kāryayogī | yenātyantamādriyeta | kiṃ tarhi | upalakṣaṇārthaḥ | na copalakṣaṇāni yathāśrutānyevopāṃśuyājāntarālakālalakṣaṇārthapuroḍāśadvayavatkāryeṣvāśrīyante |</p>
	      <lg>
		<l>tathā pātnīvate 'pyuktā tena tvaṣṭuratantratā |</l>
		<l>tathā ḍitthasya māteti mātā ḍitthaḍavitthayoḥ ||</l>
	      </lg>
	      <p>upalakṣaṇakāryayormithaḥ saṃbandhābhāvātsādhāraṇatvam | bhāṣyakāreṇa tvetadevānuṣajyoktaṃ mithasteṣāmasaṃbandhādacodanā syāditi | bhavati caivaṃvidhānāṃ sādhāraṇatvaṃ tathā ca prāśitre dṛśyata iti || 26 ||</p>
	    </div><!-- sūtra !-->
	    <div n="27" type="sūtra">
	      <lg>
		<l>yathaiva hi grahatvena camasā nopalakṣitāḥ |</l>
		<l>āgneyatvaṃ tathā na syāddvidevatyopalakṣaṇam ||</l>
	      </lg>
	      <p>uddiśyamānaṃ tāvadvivakṣitamityuktam | na cāgnīṣomīyaindrāgnayorāgneyatvamasti | na hyatrāgnisattāmātramupalakṣaṇam | kiṃ tarhi | taddhitopāttaṃ devatātvam | agniḥ punastadviśeṣaṇam | yāṃ coddiśya dravyaṃ tyajyate sā devatā | na ca dvidevatyo 'gnimuddiśya tyajyate |</p>
	      <lg>
		<l>na hi vyāsaṅgivijñānamekena vyapadiśyate |</l>
		<l>nāgnīṣomīya āgneya eendrāgno vā taducyate ||</l>
	      </lg>
	      <lg>
		<pb n="744"/>
		<l>taddhitārtho 'tra liṅgaṃ hi samarthānāṃ ca taddhitaḥ |</l>
		<l>asamarthātsamāsasthānna cāgnerasti taddhitaḥ ||</l>
	      </lg>
	      <p>āgneya iti yo nirapekṣāgnidevatyaḥ so 'bhidhīyate | na ca dvidevatye nirapekṣo 'gnirdevatā | tenāyaṃ taddhito nāgnīṣomādigatāgniśabdādutpadyata iti na tadarthasya devatātvamāha | yatra tvasau nirapekṣo devatā sa śakya āgneya iti vaktum | yattu prāśitravaditi | tatrocyate | deśaviśeṣalakṣaṇārthā 'sminnāgneyaguṇaśrutiḥ | sāmānyavākyena sarvatra prāśitrāvadāne prāpte mastakavirogaviśeṣavidhānārthametadvacanamiti vaiṣamyam |</p>
	      <lg>
		<l>sthite 'dhikaraṇe tvevaṃ pratyavasthīyate punaḥ |</l>
		<l>aviśeṣādubhau veti kātīyavacanaśruteḥ ||</l>
	      </lg>
	      <lg>
		<l>uktaṃ kātyāyaneneha dṛṣṭvā śātapathīṃ śrutim ||</l>
	      </lg>
	      <p>taṃ caturdhā kṛtvā puroḍāśaṃ barhiṣadaṃ karoti iti |</p>
	      <p>atrocyate |</p>
	      <lg>
		<l>satyamasti śrutiryeyamaviśeṣeṇa dṛśyate |</l>
		<l>viśeṣe sthāpyate sā tu nityaṃ śākhāntarīyayā ||</l>
	      </lg>
	      <p>prāśitre 'pi tatheti cet | na | guṇārthatvāt | mastakaṃ virujyeti guṇaparatvādaśakyaḥ sāmānyavidhirupasaṃhartum | idaṃ tu nirguṇaṃ punarvacanaṃ śaknoti sāmānyaṃ svaviṣaye sthāpayitum | dūrasthatvādaśakyo 'syopasaṃhāra iti cet | na | yasya<note><p>yasya yenārthasaṃbandho dūrasthenāpi tasya saḥ | arthato hyasamarthānāmānantaryamakāraṇam | iti ślokapūraṇam |</p></note> yenārthasaṃbandha iti nyāyāt | tena—</p> 
	      <lg>
		<pb n="745"/>
		<l>avaśyameva sāmānyaṃ viśeṣaṃ prati gacchati |</l>
		<l>gatamātraṃ ca tattena viśeṣe sthāpyate dhruvam ||</l>
	      </lg>
	      <p>athavā viśeṣeṇa prāptatvātsāmānyamanūdyate barhiṣattvakaraṇāvidhānārtham | atha tadapi prāptaṃ tataḥ kramārthaṃ śravaṇamiti vaktavyam | ataścā ' 'gneyasyaiva caturdhākaraṇamiti siddham | <hi rend="bold">yadi tu tatra kevalāgnidevatyo nābhaviṣyāditi</hi>—lakṣaṇārthā guṇaśrutirityetasyaiva vyākhyā | kevaladevatyābhāve hi manotāyābhivāgniśabda ubhau lakṣayet | tadarthā vā guṇaśrutirbhavet | asti tvekadevatyastasmāttasyaiva caturdhākaraṇam | yadyapi copalakṣaṇaṃ kāryayogi na bhavati tathā 'pi tenānupalakṣitaṃ na śakyaṃ grahītumityekadevatyasyaiva grahaṇamiti siddham || 27 ||</p>
	    </div><!-- sūtra !-->
	    <trailer>iti caturdhākaraṇādhikaraṇam || 15 ||</trailer>
	  </div><!-- adhikaraṇa !-->
	  <trailer>iti śrībhaṭṭakumārilaviracite mīmāṃsābhāṣyavyākhyāne tantravārtike tṛtīyasyādhyāyasya prathamaḥ pādaḥ samāptaḥ ||</trailer>
	</div><!-- pāda !-->
	<div n="2" type="pāda">
	  <div n="1" type="adhikaraṇa">
	    <head type="toc">mantrāṇāṃ mukhyārthaviniyogādhikaraṇam</head>
	    <div n="1" type="sūtra">
	      <p>idānīṃ liṅgaviniyogaḥ stūyate | liṅgaṃ nāma mantrāṇāmarthapratyāyanasāmarthyam | tacca <pb n="746"/>mukhye gauṇe ca kenacitprakāreṇa vidyate | tatra viniyogaḥ kiṃ mukhya evārthe bhavatyuta gauṇe 'pīti saṃdehe naiva gauṇo nāma kaścidastīti manvāna āha—<hi rend="bold">kaḥ punarmukhyaḥ ko vā gauṇa</hi> iti | tatsiddhisūtre tu siddhe gauṇe tannimittabhedaḥ svārthāparityāgavṛttitvaṃ ca vyākhyātamityayamarthādvicāraḥ pūrvaṃ pratyetavyaḥ | tatra ca |</p>
	      <lg>
		<l>śabdārthasyaiva mukhyatvaṃ mukhavatprathamodgateḥ |</l>
		<l>arthagamyasya gauṇatvaṃ guṇāgamanahetukam ||</l>
	      </lg>
	      <lg>
		<l>śā<note><p>pā. sū. ( 5-3-103 ) |</p></note>khādibhyo ya ityevamivārthe mukhya ityayam |</l>
		<l>śabdaḥ śabdābhidheyatvātsarveṣveva prasajyate ||</l>
	      </lg>
	      <p>paraguṇānāṃ paratrābhāvādavaśyaṃ guṇebhya āyāta ityevaṃlakṣaṇaṃ gauṇatvamityataḥ sarva eva śabda uccarite 'bhidhīyamānatvādananyagatiḥ śabdaśaktikalpanāṃ kurvannarthāntareṇāvyavahitatvātprathamameva mukhamiva bhavatīti mukhyaḥ | tatra paraparikalpitāni tāvadgauṇatvakāraṇānyupanyasyannāha—<hi rend="bold">athocyeta | yasminnirupapadādi</hi>tyādi |</p>
	      <lg>
		<l>sarvathā lakṣaṇaṃ nāma yadvyavacchedakāraṇam |</l>
		<l>pa<note><p>parādhīnā śabdapravṛttiryasminnarthe sa gauṇa ityarthaḥ |</p></note>rādhīnapravṛttiśca gauṇo nityaṃ pratīyate ||</l>
	      </lg>
	      <p>na hi yathā kevalādagniśabdājjvalanapratyayo bhavatyevaṃ māṇavakapratyayaḥ | padāntarādhīnatvāt | yatrāpi padāntaraṃ na śrūyate tatrāpyarthaprakaraṇādilabhyaṃ tadeva vyāpriyata ityavyabhicāraḥ | tadeva ca sāmānyaṃ nāma pravṛttiheturguṇa iti | naitadevam | kutaḥ |</p>
	      <lg>
		<pb n="747"/>
		<l>śabdārthasyaiva sāhityādabhivyaktiriyaṃ kṛtā |</l>
		<l>anyasya dyotakatvāttu nāpetaṃ mukhyalakṣaṇam ||</l>
	      </lg>
	      <p>yathaiva cakṣuṣaḥ prakāśā<note><p>prakāśāpekṣitatve 'pīti pā. |</p></note>nugrahāpekṣitve 'pi rūpamartho, yathā vā muktasaṃśayasya mukhyasya varṇakramamātrāgrahaṇasaṃskārasmṛtisaṃbandhānubhavādyapekṣitvaṃ tathā 'tropapadamapi naiva vinā sāmarthyaṃ nāmāpekṣituṃ śakyate | apekṣyamāṇamapi ca dyotakatvenetikartavyatāsthānīyatvānna mukhyatāṃ vihanti | tena vinā 'pyupapadena sa tasyārtho bhavatyeva | kathaṃcittu nābhivyajyate | tadyathā gavādiśabdānāṃ pṛthivyādiḥ | athopapadasya dyotakatvaṃ parityajya tulyakalpatocyate | yasmānnityaṃ māṇavakāgniśabdasamudāyādasyārthasya pratītirato 'śvakarṇādivatsamudāyavācyatve satyavayavasya gauṇatvamiti | taducyate |</p>
	      <lg>
		<l><hi rend="bold">na cāsau samudāyārthaḥ</hi> śakyo vaktumiha tvayā |</l>
		<l>anvayavyatirekābhyāmarthabhedo hi dṛśyate ||</l>
	      </lg>
	      <p>tatra samudāyaprasiddhirbhavati yatrāvayavārthau tirodhāya tyaktabhedaḥ samudāya eva pratīyate | gamyate tvatrāgniśabdasya paiṅgalyaṃ māṇavakaśabdasya ca piṇḍasvarūpaṃ viviktaṃ vācyam | ata ubhāvapi prātyātmikayorapi vācakatvānmukhyāviti | idānīmavayavānusāreṇaiva samudāyārthatvaṃ samarthayamāna āha—anugatasvārthapadadvayagamyatvānnīlotpalavadvākyārthaḥ | ataśca tasya padārthapratyāyyatvācchabdaṃ prati pūrvavadeva gauṇatvamiti | tannirākaroti |</p>
	      <lg>
		<l>agnimāṇavakatvābhyāṃ yadyeko 'rtho viśeṣitaḥ |</l>
		<l>nīlotpalavadiṣyeta tato vākyārthatā bhavet ||</l>
	      </lg>
	      <p>na tvatra tadīyo mukhyārtho 'gnitvamasti | na ca bhavataḥ paiṅgalyaṃ vācyam | asmatpakṣābhedaprasaṅgāt | tasmānna vākyārthaḥ | tena jvalane māṇavakasya ca paiṅgalye tulyavacchabdapravṛttiriti mukhyatvam | <hi rend="bold">māṇavakasyeti</hi> bhāṣye paiṅgalyavyatirekajanitā ṣaṣṭhī | nābhidhātṛvyatireka<pb n="748" break="no"/>janitā | na hi māṇavakasvarūpamagniśabdādgamyate | na hi paryāyatve māṇavakaśabdaḥ prayujyeta | <hi rend="bold">athocyeta yaḥ suṣṭhu prasiddha</hi> iti muktvopapadavyāpāraṃ yatkṛtaṃ tasyā ' 'śrayaṇamanāśrayaṇaṃ ca te eva mandasuṣṭhuprasiddhī gauṇamukhyavibhāgāya darśayati | tatrottaram |</p>
	      <lg>
		<l>prasiddhiriti vijñānaṃ na cāsyonātiriktate |</l>
		<l>tasmānna tatkṛtaḥ śakyo viśeṣo vaktumañjasā ||</l>
	      </lg>
	      <p>idānīṃ śrotṛgataprasiddhibhedamūlaṃ vaktṛgataṃ bahvalpaprayogitvaṃ vibhāgārthaṃ darśayati | <hi rend="bold">yasya ca bahuśaḥ prayoga</hi> ityādi | tannirākriyate |</p>
	      <lg>
		<l>alpaśo 'pi prayuktasya sakṛcchaktirnirūpitā |</l>
		<l>na nivartata ityevamumayostulyatā punaḥ ||</l>
	      </lg>
	      <p>ihāpi ca gośabdasya pṛthivyādau mandasuṣṭhuprasiddhiprayogau darśayitavyau | tathā cā ' 'huḥ |</p>
	      <lg>
		<l>maṇḍakairbahuśastṛptiḥ kadācitkhaṇḍamodakaiḥ |</l>
		<l>na cātra maṇḍakā mukhyā gauṇā vā khaṇḍamodakāḥ ||</l>
	      </lg>
	      <p>idānīṃ viśeṣaṃ kathayati | satyapi tāvanmāṇavakasāmānādhikaraṇye 'ruṇāśabdanyāyena, sati sādṛśye 'bhidhānādasati cānabhidhānādanyatrāsādṛśyavati vṛttidarśanādasati cādarśanādviśeṣaṇatvādavaśyaṃbhāviprathamapratyāyane sādṛśyameva prathamaṃ pratyāyayitavyam | na cānavaga<pb n="749" break="no"/>te 'gnau tatpratīyata iti prathamataramagnerabhidhānam | tataśca tatsaṃbandhādeva śeṣa<note><p>śeṣapratīteḥ-avaśiṣṭārthapratīterityarthaḥ |</p></note>pratītervyakti<note><p>vyaktivaditi-ākṛtyadhikaraṇanyāyenetyarthaḥ |</p></note>vadanabhidheyatvam | santi caivamādiṣu kānicidrūpādisāmānyānītyuktam | tasmādasti gauṇamukhyavibhāga ityārambhamadhikaraṇam | ete ca tatsiddhisūtroktaiḥ saha nava gauṇapakṣā draṣṭavyāḥ |</p>
	      <lg>
		<l>jahatsvārthābhidhāyitvaṃ saṃghātaḥ parikalpanā |</l>
		<l>tathā sopapadā vṛttiḥ samudāyaprasiddhitā ||</l>
	      </lg>
	      <lg>
		<l>vākyārtho 'lpaprasiddhitvamevamalpaprayogitā |</l>
		<l>aṣṭāvetānnirākṛtya sādhitā guṇalakṣaṇā ||</l>
	      </lg>
	      <lg>
		<l>tatra nityaṃ parārthatvādubhayatra prayogitā |</l>
		<l>sākṣānna hyabhidhānasya kiṃcidabhyadhikaṃ phalam ||</l>
	      </lg>
	      <p>evaṃ ca sati gauṇyā vṛttyā pūṣādiśabdairagnyādyabhidhānādanutkarṣo bhaviṣyati | anyathā yatra pūṣādayastatra nīyeran | tathā 'gnyādiśabdaiḥ sūryādyabhidhānādavikāre satyārṣacodako 'nugrahīṣyate | ityevaṃ prāpte brūmaḥ |</p>
	      <lg>
		<l>arthābhidhānasaṃyogānmantrāṇāṃ kratuśeṣatā |</l>
		<l>mukhyena ca kṛtārthānāṃ na gauṇe śrutikalpanā ||</l>
	      </lg>
	      <p><pb n="750"/><note type="reference"><ref cRef="MīSū:2.1.6.31">( a. 2 pā. 1 a. 6 sū. 31 )</ref></note>‘api vā prayogasāmarthyāt’ ityanena hi nyāyenābhidheye tāvadviniyogāya mantrāḥ śrutiṃ parikalpayanti | tatra yadi jahatsvārthā gauṇī vṛttirbhavettatastulyavadubhayatrāpi śrutiḥ kalpyeta | yadi tu gauṇamapi vadatā pūrvataraṃ svārtho 'bhidheyastadā tadatikramakāraṇābhāvāttadviniyogaśrutau kalpitāyāṃ nirākāṅkṣeṣu mantraprakaraṇasvādhyāyādhyayanavidhiṣu na punaḥ śrutikalpanaheturastīti na viniyogaḥ | kiṃ ca<note><p>‘api ca gauṇasyetyādi—mukhye ca viśeṣaḥ’ ityantaṃ bhāṣyaṃ vyācaṣṭe—kiṃ cetyādinā bādhyatentena |</p></note> |</p>
	      <lg>
		<l>kṛtārthe mantrapāṭhe ca gauṇānāṃ smārakāntaram |</l>
		<l>anivāritasāmarthyaprāptaṃ kimiti bādhyate ||</l>
	      </lg>
	      <p>api ca |</p>
	      <lg>
		<l>mukhyaḥ pratyāyyate kasmādgauṇe 'pyarthe vivakṣite |</l>
		<l>anyathānupapattyā cenna dhyānādyupapattitaḥ ||</l>
	      </lg>
	      <lg>
		<pb n="751"/>
		<l>pākṣikatve 'pyanityatvātpakṣe 'narthakatā bhavet |</l>
		<l>nityaṃ mukhyāparityāgānmatpakṣaścā ' 'śrito bhavet ||</l>
	      </lg>
	      <lg>
		<l>na cārthapratyaye siddhe mantraḥ kāryo 'bhidhāyakaḥ |</l>
		<l>mantrāmnānārthavattvaṃ ca mukhyenārthena setsyati ||</l>
	      </lg>
	      <p>tenaiṣa sūtrārthaḥ | yasmādarthābhidhānasaṃyogānmantreṣu śeṣabhāvastasmādautpattikenaivārthenaiṣāṃ saṃyogaḥ syāt | kutaḥ | tenaivāvyabhicāritayā nityasaṃyogāt || 1 ||</p>
	    </div><!-- sūtra !-->
	    <div n="2" type="sūtra">
	      <p>acodite—pūṣādau, darśapūrṇamāsayorthanmantrā na viniyujyante yuktameva tat | saṃskārasya saṃskāryaparatvālliṅgena ca prakaraṇabādhāt | kathaṃ punareṣāmutkṛṣṭānāṃ vaidikaiḥ karmabhiryogaḥ | kathaṃ vā kratvaṅgasāmānyaviniyogamantareṇa liṅgaṃ devatāyāmeva kevalāyāṃ viniyojakamiti | taducyate |</p>
	      <lg>
		<l>yāgānumantraṇānīti samākhyā kratuyojinī |</l>
		<l>tasmācchaktyanurodhena prāptistaddevate kratau ||</l>
	      </lg>
	      <p>yāgānumantraṇasamākhyā hyeṣāṃ yāgasaṃbandhādṛte 'nupapadyamānā yāgasāmānyāṅgatvaṃ gamayati |</p>
	      <lg>
		<l>ato viśeṣacintāyāmaśakyeṣvaniyojanāt |</l>
		<l>śakyārthaviniyogāya liṅgavyāpārasaṃbhavaḥ || 2 ||</l>
	      </lg>
	    </div><!-- sūtra !-->
	    <trailer>iti mantrāṇāṃ mukhyārthaviniyogādhikaraṇam || 1 ||</trailer>
	  </div><!-- adhikaraṇa !-->
	  <div n="2" type="adhikaraṇa">
	    <head type="toc">aindryadhikaraṇam</head>
	    <div n="3" type="sūtra">
	      <p><pb n="752"/>apavāda ārabhyate | <hi rend="bold">niveśanaḥ saṃgamano vasūnāmityaindryā gārhapatyamupatiṣṭhata iti</hi> | yadyapi mantrārtho 'gnāvapyupapadyate tathā 'pi taddhitaśrutyaivendrābhidhānasāmarthyamatra mukhyamiti vijñā<note><p>vijñāyata iti—iti kṛtvā bhāṣyakṛdudāharaṇaṃ yuktamityadhyāhāraḥ |</p></note>yate | keṣāṃcittu ‘kadācana starīrasi’ ityeṣā ṛk paṭhyate | tatra pūrvavadeva saṃdehaḥ, kiṃ mukhyatvādindro 'bhidhātavya uta vacanasāmarthyādgauṇo gārhapatya iti | satyapi ca saṃyuktaśravaṇe 'ruṇāvadaśakteḥ saṃdeho yojanīyaḥ | tatra dravyaparicchedadvārā 'pi krayasaṃbandho labdhaḥ | iha tu śabdārthasaṃbandhasyautpattikatvenāśāstrahetutvādatyantāśaktatvam | na hi kathaṃcidindraśabdo gārhapatyaṃ bravīti | abhidhānaṃ cedaṃ coditam | upatiṣṭhata ityātmanepadanirdeśāt | mantrakaraṇavyāpārābhidhāne hyetat | na cābhidhānaṃ muktvā 'nyatra mantraḥ karaṇaṃ bhavati | tena ‘aindryopatiṣṭhate’ ityetāvatā tāvadindropasthānaṃ vijñāyate | gārhapatyamiti ca dvitīyayā 'gneḥ prakāśyatvam | tatra kiṃ samañjasaṃ kimasamañjasamiti jāyate saṃśayaḥ | na hīndropasthāna eva sādhanāntaraṃ gārhapatyo jñāyate | kiṃ prāptam | pūrvādhikaraṇenendropasthānamiti | <hi rend="bold">kathaṃ dvitīyeti cet</hi> | saktuvatsādhanāntaramadhikaraṇāpādānādi lakṣayiṣyati | śaknoti virodhādīpsitatamatvamavivakṣyamāṇaṃ kārakamātraṃ lakṣayitum | tatra ca ‘dravyā<note type="reference"><ref cRef="MīSū:6.1.1.1">( a. 6 pā. 1 a. 1 sū. 1 )</ref></note>ṇā karmasaṃyoge’ ityanena gārhapatyasyāṅgatvaṃ <pb n="753"/>bhaviṣyati | <hi rend="bold">yadvopasthānaviśeṣaṇaṃ saṃbandhādgārhapatyaśabda</hi> indralakṣaṇārtha iti kecit | etaduktaṃ bhavati | vibhaktirvā lakṣaṇāvṛttā prātipadikaṃ śrutivṛttam | prātipadikaṃ vā yajñasādhanasādharmyāllakṣaṇārthaṃ dvitīyā mukhyeti | atha<hi rend="bold">vopasthānaviśeṣaṇamityatra</hi> dhātvarthamātramuktam | ekakarmaviṣayatvaṃ hi gārhapatyamantrayorvipratiṣiddham | ya<note><p>yasya—prakāśanasyetyarthaḥ |</p></note>sya mantraḥ karaṇaṃ na tasya gārhapatyaḥ karma | ya<note><p>yasyāsau-samīpasthitergārhapatya ityarthaḥ |</p></note>syāsau karma na tasya mantraḥ karaṇam | dvau ceha prakṛtipratyayasamūhena vyāpārāvupāttau | prakṛtyā samīpasthānaṃ pratyayena prakāśanam | tatra prakā<note><p>prakāśane-samīpasthitiviśiṣṭaprakāśana ityarthaḥ |</p></note>śane yādṛśaṃ gārhapatyasya kārakatvaṃ tādṛśaṃ vyākhyātam | idānīṃ mukhyameva karmatvaṃ prakṛtyarthaṃ pratyucyate | tenaitaduktaṃ bhavati | gārhapatyaṃ samāsīdannindraṃ prakāśayediti | yadyapi ca pratyayārthaprādhānyāttatkarmatvaṃ yuktaṃ tathā 'pyayogyatvāttato nivṛttaṃ <hi rend="bold">saṃbandhā</hi>- tprakṛtyarthamupasaṃkrāmati | tasmānmukhyameva kāryaṃ mantrāṇāmityevaṃ prāpte brūmaḥ | vacanādayathārthatvaṃ mantrāṇāmiti | kutaḥ |</p>
	      <lg>
		<l>gauṇatvaṃ yatra nāma syātkvacidbrāhmaṇamantrayoḥ |</l>
		<l>tatrānuvādarūpatvānmantrāṇāṃ gauṇateṣyate ||</l>
	      </lg>
	      <p>gārhapatyastāvaddvitīyayā pradhānasya pratyayārthasya karmeti śrutyā gamyate | tenaindryā sa prakāśayitavyaḥ | tatra yadyayathārthatvaṃ vacanānurodhena saṃjātaṃ tathā nāmetyadhyavasātavyam | avaśyaṃ bhāvi hyatra brāhmaṇasya mantrasya vā gauṇatvaṃ | tatra brāhmaṇasyātyantāprāptavidhitvātprathamapravṛtteścānanyapramāṇake 'rthe gauṇatvamayuktam |</p>
	      <lg>
		<l>mantrasya tu brāhmaṇacoditārthaprakāśanāttatparatantravṛtteḥ |</l>
		<l>virodhinaṃ svārthamatītya mukhyaṃ yukto hi gauṇārthanimittabhāvaḥ ||</l>
	      </lg>
	      <lg>
		<pb n="754"/>
		<l>tena kārakasāmānyaṃ lakṣyate na dvitīyayā |</l>
		<l>yenātra gārhapatyo 'pi saṃbandhātsyādviśeṣaṇam ||</l>
	      </lg>
	      <lg>
		<l>na cā<note><p>yadapyatra brāhmaṇavākye gārhapatyaśabdavācyo 'vayavayogādindraḥ syādityuktaṃ tadapi rụ̄dhyā yogabādhānna yuktamiti kārikārthaḥ |</p></note>vayavasaṃbandhādindro gṛhapateryataḥ |</l>
		<l>tenātra gārhapatyaḥ syādrụ̄dhyā 'gnipratyayāddṛ̣dhāt || 3 ||</l>
	      </lg>
	    </div><!-- sūtra !-->
	    <div n="4" type="sūtra">
	      <p>nanu ca mantro 'pyaśakya eva gārhapatye viniyoktum | tathā hi |</p>
	      <lg>
		<l>gauṇe 'pi tāvadetasya vṛttiḥ kleśena jāyate |</l>
		<l>atyantāsadṛśatvāttu na gauṇo 'pyatra dṛśyate ||</l>
	      </lg>
	      <p>na hi vacanaśatenendraśabdaḥ śakyo gārhapatyābhidhānasamarthaḥ kartum |</p>
	      <lg>
		<l>na vā 'deṅgu<note><p>pā. sū. ( 1-1-2 ) | ata-eṅ ca yathā paribhāṣayā guṇo naivamagniḥ paribhāṣayendra ityarthaḥ |</p></note>ṇavacchāstrādindro 'gniḥ pāribhāṣikaḥ |</l>
		<l>na hi śabdārthasaṃbandhaḥ prasiddhaḥ śāstrahetukaḥ ||</l>
	      </lg>
	      <p>atrocyate |</p>
	      <lg>
		<pb n="755"/>
		<l>syādagnergoṇamindratvaṃ yajñasaṃbandhakāritam |</l>
		<l>indatyarthānusārādvā svakārye so 'pi hīśvaraḥ ||</l>
	      </lg>
	      <p>tasmādanyathānupapattergauṇamabhidhānamiti siddham || 4 ||</p>
	    </div><!-- sūtra !-->
	    <trailer>iti aindryadhikaraṇam || 2 ||</trailer>
	  </div><!-- adhikaraṇa !-->
	  <div n="3" type="adhikaraṇa">
	    <head type="toc">haviṣkṛnmantraviniyogādhikaraṇam</head>
	    <div n="5" type="sūtra">
	      <p>evaṃ tāvanmukhyaṃ kāryaṃ mantrāṇāmiti sāpavādamavasthitam | ataḥ parametadvicāryate ka utsargasya viṣayaḥ ko 'pavādasyeti | tatra ‘haviṣkṛdehi’ iti yā haviḥ karoti yajamānasya patnī tadāhvānaprakāśanasamartho mantraḥ, sa kiṃ tatraiva viniyujyeta, avahantisaṃyogasya kālārthatvenāvirodhāt | athavā vacanādayathārthaṃ pūrvatarapratītāvaghātāṅgameveti | yadi haviṣkṛdehītyanenāvaghnannāhvayatīti vidhīyate tato 'vaghātāṅgatvam | athāvaghnannetenā ' 'hvayatītyevaṃ saṃbandhya rūpādeva prāptamāhvānakāle mantramanūdya tririti vidhīyate, tato 'vaghnannityasya svakālalakṣaṇārthatvānnāyathārthaṃ vacanamiti yathārtha eva mantraḥ | kiṃ <pb n="756"/>prāptam | avahantiśrutyanugrahādāhvayateśca mantrarūpādeva prāptatvādavahantereva haviṣkaraṇe kartṛtvaṃ kathaṃcidastītyayathārthatvam | guṇayogātpratyāyanaṃ ca || 5 ||</p>
	    </div><!-- sūtra !-->
	    <div n="6" type="sūtra">
	      <lg>
		<l>trirabhyāsaparatvāttu na mantro 'tra vidhīyate |</l>
		<l>lakṣaṇe ca śaturvṛttiḥ prāptaṃ cānyadanūdyate ||</l>
	      </lg>
	      <p>avaghnannityatra hi dhātvarthopasarjanaḥ kartā lakṣaṇārthayuktaḥ pratīyate | ‘lakṣa<note><p>pā. sū. ( 3-2-126 ) |</p></note>ṇahetvoḥ kriyāyāḥ’ iti śatṛpratyayāt | tena na kvacicchrutipị̄dhā | tasmātsarvametadanūdya tririti vidhīyate nānyat | vākyabhedaprasaṅgāt |</p>
	      <lg>
		<l>yogyatvena ca siddhatvātkālo 'pi na vidhīyate |</l>
		<l>abhidhāmātramevāsya vidhirityabhidhīyate ||</l>
	      </lg>
	      <lg>
		<l>sa<note><p>sakṛduccāraṇāditi kārikāyā ayamarthaḥ—trirabhyāse vihite yaḥ sakṛduccāraṇakālādadhikaḥ kālastrirabhyāsena jāyate so 'sminvākye 'rthāpattipramāṇena vidhīyate | anyathā tatrāpi śrautavyāpāratve vākyabhedāpatteriti |</p></note>kṛduccāraṇādyo vā trirabhyāsena jāyate |</l>
		<l>abhyāse vihite 'rthena sa kālo 'sminvidhīyate ||</l>
	      </lg>
	      <p><pb n="757"/>tathā ca ‘yāvajjī<note type="reference"><ref cRef="MīSū:2.4.1.1">( a. 2 pā. 4 a. 1 sū. 1 )</ref></note>viko 'bhyāsaḥ’ ityatra kālābhyāsayoranyonyavidhihetutvaṃ vyākhyātam || 6 ||</p>
	    </div><!-- sūtra !-->
	    <div n="7" type="sūtra">
	      <p>atha yaduktaṃ hantireva haviṣkṛdbhaviṣyatīti | tatrocyate |</p>
	      <lg>
		<l>guṇā<note><p>guṇābhāvāditi—acetane 'vaghāta āhavānādiviṣayatvalakṣaṇaguṇābhāvāddhaviṣkṛtprakāśakasya mantrasya tatra viniyogābhāvo yadocyate tadā ‘liṅgācca’ iti sūtre liṅgapadenā ' 'mantraṇādiyogyatvarūpaṃ patnyāḥ sāmarthyaṃ mantrasya patnyāhavānāṅgatvenā ' 'śrīyate na tu strīliṅgatvena stutirityarthaḥ |</p></note>bhāvāddhaviṣkṛttvamantrābhāvo yadocyate |</l>
		<l>āmantraṇādisāmarthyaṃ liṅgamāśrīyate tadā ||</l>
	      </lg>
	      <p>athavā padottarametatsūtram |</p>
	      <lg>
		<l>trirabhyāsaparatvāttu na mantro 'tra vidhīyate |</l>
		<l>rūpādevāvaghātāṅgaṃ bhavatviti taducyate ||</l>
	      </lg>
	      <lg>
		<l>yadyapyasya haviṣkṛttvaṃ kathaṃcitkalpyate tvayā |</l>
		<l>tathā 'pyāhvayatītyetadvyarthaṃ tasminnacetane ||</l>
	      </lg>
	      <lg>
		<l>āmantraṇavibhaktiśca praiṣaścaihīti madhyamaḥ |</l>
		<l>vyarthaṃ mantre bhavetsarvamavaghātapare sati ||</l>
	      </lg>
	      <p>cetanavatyāṃ tu patnyāmarthavat | tasmānna rūpādevāvaghātāṅgatvamiti || 7 ||</p>
	    </div><!-- sūtra !-->
	    <div n="8" type="sūtra">
	      <p>evaṃ ca vāgityartharūpeṇaikāntikenaiva strītvena saṃstavo bhaviṣyati | anyathā 'nupātta<pb n="758" break="no"/>strīliṅgakriyādipadenānekāntāvyaktaliṅgena śabdadharmatayā kathaṃcitkalpyaḥ syāt | tasmādāhvanāṅgatvamiti || 8 ||</p>
	    </div><!-- sūtra !-->
	    <div n="9" type="sūtra">
	      <p>avaghātamantrāntaravirodhaścānyāyyaḥ syāt | āhvāne tvayamevetyavirodhaḥ || 9 ||</p>
	    </div><!-- sūtra !-->
	    <trailer>iti haviṣkṛnmantraviniyogādhikaraṇam || 3 ||</trailer>
	  </div><!-- adhikaraṇa !-->
	  <div n="4" type="adhikaraṇa">
	    <head type="toc">āgniviharaṇādimantraviniyogādhikaraṇam</head>
	    <div n="10" type="sūtra">
	      <p>atideśasūtratvātsarve pūrvasūtrārthā yojayitavyāḥ | pūrvatrānuvāde kālārthatvamuktam | idānīṃ vidhānārthe 'pīti viśeṣaḥ | trirabhyāsaparatvācca tatra mantropadeśo na jāto na tviha tatheti pūrvapakṣe bījam | <hi rend="bold">utthānenāgniridhyata</hi> iti—anenotthānaṃ prakāśyata <pb n="759"/>iti pratipādyate | yadā 'yamutthānāṅgaṃ bhavati tadā praiṣābhāvātparādhikāro nā<note><p>nāstīti—( a. 3 pā. 8 a. 11 sū. 22 ) ityanena nyāyenetyarthaḥ |</p></note>stīti prāptakālatāyāṃ loṭaṃ kalpayitvā 'dhvaryukatṛkāṇyevāgniviharaṇādīni bhaveyuḥ | ataśca tadīyamutthānaṃ teṣāṃ kartṛtvena | vivakṣyamāṇamagnīdityādibhiḥ śakyaṃ prakāśayitum | evaṃ ‘vrataṃ kṛṇuta’ iti vāgabhidhānaṃ vāktṛpyatvitivadātsyādhāratvādvāco yadāsyasya vratakaraṇe kartṛtvaṃ tacchakyaṃ vācyevopacarituṃ tatra vrataṃ kartuṃ prāptaḥ kāla iti | tālvādyādhiṣṭhānabhe-  dācca bahuvacanam | guṇābhāvāt-mantraguṇābhāvādityetadevādṛṣṭārthatvaprasaṅgamukhenottaram | na hi madhyamapuruṣaḥ parapreṣaṇamantareṇopapadyata iti vakṣyāmaḥ | liṅgamapi kiṃcidanveṣṭavyam | vidhikopaśca vāgvisarjane ‘yāḥ paśūnāmṛṣabho vāca’ iti mantrāntarāmnānāt || 10 ||</p>
	    </div><!-- sūtra !-->
	    <trailer>iti āgniviharaṇādimantraviniyogādhikaraṇam || 4 ||</trailer>
	  </div><!-- adhikaraṇa !-->
	  <div n="5" type="adhikaraṇa">
	    <head type="toc">sūktavākādhikaraṇam</head>
	    <div n="11" type="sūtra">
	      <p>devatāprakāśastrugdhāraṇābhyāṃ kṛtā<note><p>kṛtārthatvāditi—sūktavākaprastarayoriti śeṣaḥ |</p></note>rthatvādaṅgāṅgibhāvāpekṣā nāstīti kālārthatā | sarvatra<note><p>sarvatra ca—darśapūrṇamāsābhyāmiṣṭvā somena yajetetyādāvityarthaḥ |</p></note> ca kṛtārthayoḥ saṃbandhe kālārthatvaṃ sthāsya<note type="reference"><ref cRef="MīSū:4.2">( a. 4 pā. 2 ) atreti śeṣaḥ</ref></note>ti | tṛtīyāṃ cetthaṃbhūtalakṣaṇārthāṃ manyate | prasta<note><p>prastarasya ceti bhāṣyatātparyamāha—prastaretyādinā | yadyapi prastare kṛtārthatvābhidhānaṃ nāṅgatvanirākaraṇārtham | siddhāntino 'pyanabhipretatvāt | tathā 'pi yadi kaścitpraharaṇasya sūktavākāṅgatvaṃ tatprakāśyadevatāṅgatvaṃ vā brūyāttadā kālārthapūrvapakṣāsiddheḥ praharaṇasya ca prastarakṛtārthatvamantarā tadarthatvāyogādityeva praharaṇasya prastarārthatvapratipādanadvārā sūktavākāṅgatvanirākaraṇārthameva taditi veditavyam |</p></note>rakṛtārthatvābhidhānaṃ ca pratipādyamānapradhānatvādasya sūktavākāṅgatvaṃ tadvācyadevatāṅgatvaṃ
	      <pb n="760"/>vā na ghataṭa ityasya pratipādanārtham | tathā<note><p>evaṃ prastaraprādhānyapratipādanena praharaṇasya pratipattitvāvagateḥ pratipatteśca devatayā kāryābhāvāddavetāprakāśakasya sūktavākasya praharaṇāṅgatvaṃ na ghaṭata ityevamarthaṃ ca prastarasyopayuktatvābhidhānamiti prayojanāntaramāha—tathetyādinā |</p></note> sadevatasya sūktavākasyāpi tadaṅgatvamiti || 11 ||</p>
	    </div><!-- sūtra !-->
	    <div n="12" type="sūtra">
	      <p>‘sūktavākena prastaraṃ praharati’ iti pratyakṣātkriyāsaṃbandhātkaraṇatvaṃ gamyamānaṃ na śakyamutstraṣṭum, kārakavibhaktibalīyastvāt | evaṃ ca śrutivṛttaḥ sūktavāka eva kāryeṇa saṃbhantsyate | anyathā tallakṣitaḥ kālaḥ saṃbadhyeta | tathā cāṅgatve sati sādharmyādyājyāśabda upapatsyate ‘sūktavāka eva yājyā’ iti | kiṃ punarasya pāramārthikameva yājyātvamutopacāramātram | kaścātra viśeṣaḥ | sati yājyātve taddharmairbhavitavyam ‘āsīno yajati’ ‘anavānaṃ yajati’ ‘yājyāyā adhi vaṣaṭkaroti’ ‘puronuvākyāṃ ca prathamaṃ prayuṅkte’ ityādibhiḥ | atha stutimātraṃ tato naiṣāṃ kaścidādartavya iti | kiṃ prāptam | bhavitavyaṃ dharmaiḥ | yayejyate sā yājyā | sūktavākena cejyate | tasmādasti yājyātvam | tatraitatsyāt | astrīliṅgatvādanṛci strīpratyayo na prāpnoti | naiṣa doṣaḥ | samidādiyājyāsvanṛkṣvapi yājyātvaprasiddheḥ | athocyeta, ādhvaryaveṣu darvihomasādhaneṣu satyapi yāgakaraṇatve yājyātvaṃ na dṛṣṭamato naitadekāntikaṃ kāraṇamiti | yatraiva yājyāśabdaḥ prayuktaḥ saiva kevalā yājyā | tena tarhi ‘sūktavāka eva yājyā’ ityatrāpi prayogadbhavitavyaṃ dharmaiḥ | na cāsyaupacārikatvam | mukhyakāraṇasaṃnidheḥ pratyakṣatvāt | api ca sāmānyaśabdo 'yaṃ yājyeti | sa na śakyo lakṣaṇamantareṇa prayogato viviktaviṣayo 'vadhārayitum | tatraitallakṣaṇaṃ syāt | hautreṇa yenejyate tadvastu yājyeti | tathā sati sūktavāke 'pi prasaṅgaḥ | tasmānmukhyamevāsya yājyātvamityevaṃ prāpte brūmaḥ |</p>
	      <lg>
		<l>yena mantreṇa yāgāṅgaṃ hotā yajati devatām |</l>
		<l>prasiddhestasya yājyātvaṃ sūktavāko hi nedṛśaḥ ||</l>
	      </lg>
	      <p><pb n="761"/>prakṛtau hi sarvameva tādarthyotpattyā vastu nirūpyate | yājyā<note><p>‘kiṃ punarasya pāramārthikameva yājyātvam’ ityādinā prasaṅgāccintāntaraṃ prastutya parābhimataṃ ca yājyātvaṃ pradṛṣya nirduṣṭaṃ svābhipretaṃ yājyātvaṃ nirvākti-yājyātvaṃ cetyādinā tattvaṃ tu hotupravacanavihitejyamānadravyasaṃbandhyuddeśāṅgabhūtadevatāprakāśakamantratvaṃ yājyātvaṃ mājñikaprāsiddhyavagataṃ vijñeyam |</p></note>tvaṃ ca tyajyamānahavirdravyadevatoddeśārthavihitamantratvenāvadhāritam | na ca sūktavākastyajyamānaprastaradevatoddeśārthamutpannaḥ | iṣṭadevatābhidhānasvarūpatvāt | liṅgaṃ śrutyā bādhyata iti cet | na | śruterlīṅgaviniyogābhyanujñāmantareṇāgnisekādivadasāmarthyāt | tathā cottarasūtre vakṣyāmaḥ | tena svatastāvanna yājyātvam | na cānyā kācidevaṃviṣayā yājyā 'sti | yasyāḥ kārye vartamāno yājyādharmāllaṁmeta | prākca yasya yāgatvamavadhāritaṃ tasya sādhanaṃ paścāccodyamānaṃ yājyetyavagamyate | na tvatra prāksūktavākasaṃbandhātkenacidyāgatvamavadhāritam | taditaretarāśrayaṃ prāpnoti | yājyāyogādyāgo yāgasaṃbandhādyājyeti | athaivaṃ parihriyeta | vinaiva tāvadyājyāvyapadeśena sūktavākamātratayā gṛhyamāṇo yāge viniyujyeta tato yājyātastadabhidheyadevatāsaṃbandhalabhyayāgatvapradhānapraharaṇasaṃbandhādyājyātvaṃ labhyata iti | taducyate |</p>
	      <lg>
		<l>yenotpattau na yājyātvaṃ viniyoge ca labhyate |</l>
		<l>tasya paścātkathaṃ nāma tallābho 'dhyavasīyate ||</l>
	      </lg>
	      <p>yo hi yūpādiśabdo na kvacitprasiddhaḥ sa evaṃ prasiddhiṃ labhate | ayaṃ punaryājyāśabda utpattivelāyāmeva viniyogavelāyāṃ vā 'rthaṃ labhamāno nottarakālabhāvamapekṣate | य़e 'pi ca yājyādharmāste 'pi prathamasiddheṣu yāgeṣu labdhātmāno nedaṃ kleśena labhyamānaṃ yājyātvaṃ pratīkṣante | yadi tu vikṛtirbhavettataḥ paridhikhalevālyoriva yūpatvaṃ, kāryeṇa yājyātvamadhyavasīyeta | prakṛtistviyaṃ nātra kāryapūrvakaṃ dharmanirūpaṇamato 'pi na yājyādharmāḥ | tathā ca ‘sūktavāka eva yājyā’ ityevakāra upacāraṃ dyotayati | ayājyāyāṃ hi yājyopacāre satyevamupapadyate na mukhya eva yājyātve | mukhyāyāṃ tvāhutau naivakāraḥ prayuktaḥ | tadāhutiḥ pāramārthikī |</p>
	      <lg>
		<l>na ca praharaṇaṃ yāgamātrarūpe 'vatiṣṭhate |</l>
		<l>homa eva tvayaṃ spaṣṭaḥ prakṣepādhikyacodanāt ||</l>
	      </lg>
	      <lg>
		<l>ādhārādi yathā dravyakṣāraṇāddhomatāṃ gatam |</l>
		<l>tathā prakṣeparūpatvāddharaṇasyāpi homatā ||</l>
	      </lg>
	      <lg>
		<l>homāṅgasya ca yājyātvaṃ na kasyacidapīṣyate |</l>
		<l>nigadatvādviśeṣeṇa sūktavāke niṣidhyate ||</l>
	      </lg>
	      <lg>
		<pb n="762"/>
		<l>nitarāṃ gadyamānatvānnigado hyeṣa gadyate |</l>
		<l>nigadānāṃ ca yājyātvamāhatya pratiṣidhyate ||</l>
	      </lg>
	      <lg>
		<l>ayājyā eva nigadā ṛcaiva yajatīti hi |</l>
		<l>niṣiddhamapi yājyātvaṃ praśaṃsārthamihoditam ||</l>
	      </lg>
	      <p>tatsaṃbandhāttu sūktavāko yājyātvena stūyate | na cobhayoḥ stutiḥ | atyantaṃ nirālambanatvaprasaṅgāt || 12 ||</p>
	      <p>yattviṣṭadevatāsaṃkīrtanena sūktavākasya kṛtārthatvānna bhūyo viniyogaḥ saṃbhavatīti | tatrābhidhīyate |</p>
	      <lg>
		<l>bhedena śrutiliṅgābhyāṃ sūktavākāṅgatā yadi |</l>
		<l>syādvirodhastataḥ kiṃ tu tulyārthatvena nāstyasau ||</l>
	      </lg>
	      <p>yattvasya svasāmarthyena devatāprakāśanasādhanattvaṃ, prastarapraharaṇe 'pi viniyujyamānasya tannaivāpagacchati | tatrāpi prakārāntareṇānupayujyamānatvāt | iha hi yadiṣṭadevatābhidhānasāmarthyaṃ tatsūktavākenetyanayā śrutyā sahāvirodhaṃ prārthayate | śrutirapi ca prastarapraharaṇānabhidhāyinaṃ santamasati sāmarthye viniyoktumaśaknuvantī sāmarthyāntaraṃ cānutpādayantī yadayamabhidhātuṃ samarthaḥ kathaṃ nāma tadevābhidadhanmadarthaṃ kuryādityevamapekṣate | sarvatra kriyāṃ tatsādhanaṃ vā 'bhidadhanmantro 'ṅgabhāvaṃ gacchati | tatrāpi prathamaṃ tāvadiyaṃ gatiḥ, yatprasiddhaṃ śeṣiṇi rūpaṃ tanmantreṇābhidhātavyamiti | yadā tvasāmarthyāttādarthyaṃ na pratipadyate tadā 'rthādviparyayo bhavati yadayamabhidhatte tannṛnamasyāṃ kriyāyāmastīti | na hyanyathā tasya śrutamaṅgatvamupapadyate | tasmātsūktavākenetyanayā śrutyaitatpratipādyate | yattvamabhidhatse tadevābhidadhānaḥ prastara<pb n="763" break="no"/>praharaṇaṃ sādhayeti | mantro 'pi cetthameva bravīti | iṣṭadevatābhidhānaṃ kurvannahaṃ yatkaroni tatsarvaṃ karomīti | tatra yadīṣṭā devatāḥ pūrvayāgasaṃbandhinya eva kevalā bhavanti tato na kiṃcitpraharaṇasya kṛtaṃ syāt | atha tu tā evāsyāpyaṅgabhūtāstatastatprakāśanadvāreṇa sūktavākena prastaraḥ prahṛto bhavati | na ca tāsāṃ devatātvādanyena prakāreṇopayogo vijñāyata ityatrāpi devatātvam | ataśca prastaradravyasya haviṣṭvasaṃkīrtanādagnyādīnāṃ ca devatātvādyāgo 'yaṃ vijñāyamāno ‘ha<note><p>(a. 4 pā. 2 a. 4 sū. 10)</p></note>raṇe tu juhotiḥ'iti prakṣepādhikatvāddhoma ityavadhāryate | tasmādavirodhaḥ śrutiliṅgayoḥ | evaṃ ca sūtramihāpi sa devatārtha eva | kutaḥ | tābhirasyāpi harateḥ saṃyogātkālārthatā 'pi ca prasaṅgādbhaviṣyatyeva | mantrapāṭhakrameṇa sūktavākasya jñātakālatvāt | <hi rend="bold">yadyagniridaṃ havirajuṣatetyevamādyeva śrūtyeteti</hi> | prāgapi saktavākeneti śruterastyevaikadeśasya praharaṇaṃ prati sāmarthyamiti darśayati | yadyapi ca sādhāraṇaṃ mantrasya sāmarthyaṃ tathā 'pi śrutyanugrahārthaṃ prastara eva ‘yadanena haviṣā’ iti nirdeṣṭavyaḥ | athavā ' 'dita evā ' 'rabhyedaṃśabdena prastaranirdeśaḥ | puroḍāśādīnāmapratyakṣatvāt | ajuṣatetyanarthakamiti cet | na | pūrvasevitaprasiddhidvāreṇa stutyarthatvāt | ata upapannamaṅgatvam || 13 ||</p>
	    </div><!-- sūtra !-->
	    <div n="14" type="sūtra">
	      <p><pb n="764"/>anubhāṣaṇaṃ paricodanā vā || 14 ||</p>
	    </div><!-- sūtra !-->
	    <div n="15" type="sūtra">
	      <p>kathamapradhānakarmaṇaḥ sūktavāko 'gnyādayo vā 'ṅgamityata uttarasūtraṃ paṭhati—<hi rend="bold">sviṣṭakṛdvadubhayasaṃskāraḥ syāt</hi> | ācāryaśailyā dve sūtre manyāmahe | yathaiva sviṣṭakṛtpratipattiryāgaśca tathā 'yamapi bhaviṣyati | yathā ca tatra mantrāṇāmaṅgatvaṃ tatheha | na hi pratipattitvena yāgatvaṃ virudhyate | dravyadevatāsaṃbandhena hi yāgo bhavati | tasya ca svarūpāvadhāraṇottarakālaṃ pratipattyarthakarmatvādivicāre sati ‘utpattau<note type="reference"><ref cRef="MīSū:4.2.7.19">(a. 4 pā. 2 a. 7 sū. 19)</ref></note> yena saṃyuktam’ ityanena lakṣaṇena pratipattitvam | na ca tāvatā kaściddoṣaḥ | tena yāgapratipattyātmakatvamubhaya saṃskāraśabdenocyate | athavā yagā sviṣṭakṛddravyasaṃskārārthaḥ, sviṣṭakṛto 'gneḥ kṛtārthatvena śeṣatvāt | atha ca yāgatvaṃ na jahāti | evamubhayoḥ kṛtārthayoḥ saṃskāraḥ | parasparaniyamāccādṛṣṭaṃ sādhayanyāgo bhaviṣyati | athavā sviṣṭakṛtyapi ‘ayāḍagnikagneḥ priyā dhāmāni’ ityevamādibhiriṣṭadevatāprakāśanamastītyubhayasaṃskāratvenaiva dṛṣṭāntaḥ | na ca pratipattermantro 'ṅgaṃ na bhavati | niṣprayojanasya tvaṅgaṃ neṣyate | pratipattistu dṛṣṭārthatvena sutarāṃ prayojanavatī | niyamādṛṣṭasiddhyarthaṃ cāpekṣate vaidikāni sādhanānītyaviruddhaṃ sūktavākagrahaṇam || 15 ||</p>
	    </div><!-- sūtra !-->
	    <trailer>iti sūktavākādhikaraṇam || 5 ||</trailer>
	  </div><!-- adhikaraṇa !-->
	  <div n="6" type="adhikaraṇa">
	    <head type="toc">sūktavākasya vibhajya viniyogādhikaraṇam</head>
	    <div n="16" type="sūtra">
	      <p><pb n="765"/>adhikā<note><p>adhikāramupajīvayanniti—anena ca aindrayadhikaraṇāpavādatayā śrutiviniyuktasyāpi sūktavākasya mukhyārthaviniyogasya pūrvādhikaraṇoktasyā ' 'kṣepasamādhānārthatayā saṃgatiḥ sūcitā bhavati</p></note>ramupajīvayanvicārayati | kimubhayordarśapūrṇamāsayoḥ sakalaḥ sūktavākaḥ prayoktavya uteṣṭadevatānurodhena niṣkarṣa iti | kiṃ prāptam | ekaikatra sakala iti | kutaḥ |</p>
	      <lg>
		<l>mantro yathā samāmnātaḥ sūktavāko 'bhidhīyate |</l>
		<l>tasya niṣkṛṣyamāṇasya naiva syātsūktavākatā ||</l>
	      </lg>
	      <p>tataścāsūktavākenaiva prahṛtaḥ syāt || 16 ||</p>
	    </div><!-- sūtra !-->
	    <div n="17" type="sūtra">
	      <p>evamādīnāmapakarṣa ityuktaṃ stutaśa<note type="reference"><ref cRef="MīSū:2.1.adhi.5">(a. 2 pā. 1 a. 5)</ref></note>strādhikaraṇe pūṣādyanumantraṇeṣu cokta<note type="reference"><ref cRef="MīSū:3.1.1.2">(a. 3 pā. 1 a. 1 sū. 2) ityatreti śeṣaḥ</ref></note>m | yadyetāni kevalapraharaṇāṅgabhūtāni devatāntarāṇi bhaveyustata ubhayatra sakalaḥ prayujyeta | ta eva tvihāpyagnyādayaḥ pratyabhijñāyanta iti na bhedaheturasti | ataśceṣṭadevatāprakāśanopajīvitvādaprayojakaṃ praharaṇaṃ sūktavākasya pradhānaprayuktadevatāśrayatvāttu tadadhīnaṃ vijñāyate | tāni ca pradhānāni yathādevataṃ prayuñjate nāviśeṣeṇa | tasmādapakarṣa iti || 17 ||</p>
	    </div><!-- sūtra !-->
	    <div n="18" type="sūtra">
	      <p><pb n="766"/>sūktavākaśabdaḥ kathamiti cedata āha || 18 ||</p>
	    </div><!-- sūtra !-->
	    <div n="19" type="sūtra">
	      <p>dvau hi prastarapraharaṇaprayogau | bhinnakālapaurṇamāsyamāvasyādhīnatvāt | ataścobhe prati kṛtsnaḥ sūktavākaśabdaḥ—tayorubhayorapi sakalasūktavākaḥ sādhanam | prakaraṇasyāvibhaktatvādvijñāyate | yadā tu bhedena praharaṇamātramālocyate tadā prāya<note><p>prāyaṇīyodayanīyaikādaśinīvacceti—dvādaśāhe śrutena ‘aikādaśinānprāyaṇīyodayanīyayo’ rālabheran’ iti vacanena dvaṃdvopāttetaretarayuktaprāyaṇīyodayanīyopalakṣitakāle kartavyatayā vihitānāmekādaśapaśuyāgānāṃ yathā prāyaṇīye pañcodayanīye pañcāvaśiṣṭasyāpi saṃnidhānādudanīya evetyevaṃ vibhajya viniyogaḥ (a. 10 pā. 6 a. 4) ityatra vakṣyate | yathā vā loke 'pi cāturvidyebhyaḥ śatai deyamityādau caturvedaviddeyatvenoktasya śatasyaikaikavedavide caturthaścaturtho bhāga ityavayavaśo viniyogaḥ prasiddhastadvatsūktavākasyāpi darśapūrṇamāsakālikapraharaṇadvayānvayo 'vayavaśaḥ saṃbhavatītyarthaḥ |</p></note>ṇīyodayanīyaikādaśinīvaccāturvidyadhanavaccāvayavaśaḥ saṃbandho bhavati | tasmācchrutiliṅgaprakaraṇānāmavirodha iti sūtram | tadidānīṃ bhāṣyakāro dūṣayati—<hi rend="bold">naitadevam | na hi sāpekṣāṇāmitikartavyatayā saṃbandha</hi> iti | kutaḥ |</p>
	      <lg>
		<l>vidhiryadi pradhānānāmitikartavyatāṃ prati |</l>
		<l>ubhe prati tataḥ kṛtsnaḥ sūktavāko bhavedayam ||</l>
	      </lg>
	      <p>pradhānāni hi phalaṃ prati vidhīyante netikartavyatāyām | atasteṣāṃ phale vivakṣitaṃ <hi rend="bold">sāhityaṃ</hi>
	      netikartavyatāyām | itikartavyatāṃ hi prati tā uddiśyamānāni bhavanti | avidhīyamānāyāstasyā guṇatvābhāvaprasaṅgāt | sā cedvidhīyate dvayoranyonyaṃ prati vidhānāsaṃbhavādasaṃbandhādavaśyaṃ pradhānoddeśena bhavitavyam | tataścoddiśyamānānāṃ dva<note><p>‘darśapūrṇamāsābhyāṃ svargakāmo yajeta’ ityādau darśapūrṇamāsābhyāmiti dvaṃdvāvagamitamityarthaḥ |</p></note>ndvāvagamitamitaretarasāhityaṃ na vivakṣyate | tena pratyekamitikartavyatāvākyasamāpterekaikaṃ pradhānaṃ samastetikartavyatāyuktama<pb n="767" break="no"/>vagatam | tathaivānuṣṭhāne 'pi prāpte sakṛtkṛtānāmevaikakālavartināṃ pratyekaṃ kārtsnyamastīti tantreṇānuṣṭhānaṃ bhaviṣyati | tadihāpi pratyāgneyādi pradhānaṃ mā nāma sūktavāka āvartiṣṭa | prayājādivattu paurṇamāsyāmamāvāsyāyāṃ ca sakalena bhavitavyam | itarathā vā prayājādayo 'pi vibhajyaiva prayujyeran | na cedaṃ pramāṇavat | ataḥ śrutibalīyastvālliṅgaṃ bādhitvā gauṇatvamadṛṣṭārthatvaṃ tadviṣayaṃ vā praharaṇasya devatāntaramadhyavasyāmaḥ | kathaṃ punaḥ samudāye phalasādhanatvena codyamāne sādhanatvarahitānāmavayavānāmitikartavyatāsaṃbandha iti | ucyate |</p>
	      <lg>
		<l>yāgasya phalasaṃbandhātpratyekasamavāyinaḥ |</l>
		<l>samudāyaḥ phalārthaḥ syāditi kenāvagamyate |</l>
	      </lg>
	      <p>yāgatvaṃ hi pratyekaṃ samavetaṃ, tadvācinā ca dhātunaikaikasyetarānavekṣasya sādhanaśaktiravadhāryate | nanu samudāyavācināmaviśeṣitatvāddhāturapi samudāyalakṣaṇārtha eva bhavet | na | nāmna eva ca dhātvadhīnatvena pratyekavṛttitvāt | taduktaṃ paurṇamā<note type="reference"><ref cRef="MīSū:2.2.adhi.3">(a. 2 pā. 2 a. 3)</ref></note>syadhikaraṇe | tena sahāpi nāmnetaretarayuktatvamātrameva dharmo 'bhyadhiko na samudāyaḥ phalavān | nanvevamapi yathaiva sādhanatvabhitaretarayuktānāmevaṃ tadanugrahārthatvāditikartavyatā 'pi tathaiva syāt | na | tasyaiva sāhityasyoddiśyamānatvenetikartavyatāṃ pratyavivakṣitatvāt | ekamapi hi vastu lakṣa<note><p>lakṣaṇataḥ—upādeyoddeśyagatatvarūpalakṣaṇabhedādityarthaḥ |</p></note>ṇataḥ kvacideva vivakṣyate na sarvatra | kathamekasya yugapaduddiśyamānopādīyamānatvamiti cet | apekṣāhetubhedādīdṛśānyapi bhavantītyukta<note><p>ācāryo mātulaśceti dravyaikatve 'pi sidhyati | apekṣāhetubhedena vyavahāraḥ pṛthakatā || ityādinā stutaśastrādhikaraṇa uktamityarthaḥ |</p></note>m | nanu vairūpyādvākyabhedaḥ syāt | ko vā pradhānoddeśenetikartavyatāṃ vidadhataḥ prakaraṇāmnānānumita<note><p>anumitasya—prayājādibhirdarśapūrṇamāsāvupakurmādityevaṃ rūpasyetyarthaḥ |</p></note>sya śru<note><p>śrūtāt—‘darśapūrṇamāsābhyāṃ svargakāmo vajeta’ ityasmādityarthaḥ |</p></note>tādvākyāntaratvaṃ necchati | nanu cāyabhitaretarayogaḥ phalārthamapi vivakṣyamāṇa itikartavyatāsaṃbandhavelāyāmapi balātprasajyamāno na śakyate vārayitum | satyaṃ pratītito na śakyate | vidhitastu śakate | katham | iha hi viśiṣṭabhāvanāvidhyuttarakālamavāntaravidhiṣu kalpyamāneṣu karmaṇaḥ phalasādhanāṃśe puruṣaḥ pravartyamānaḥ karmasāhitye 'pi paśvekatvavatpravartitaḥ pradhānetikartavyatāsaṃbandhāṃśe pradhānāni pratyapravartyamānatvāttadīyasāhitye 'pi pravartito 'ṅgāni tu sahitāni prati niyuktaḥ | tasmāditikartavyatāṃ prati grahai<pb n="768" break="no"/>katvavatpradhānasāhityamavivakṣitam | na hyekenaiva pradhānaśabdena pradhānānyaṅgārthamuddiśatā tatsāhityamupādātuṃ śakyam, vacanavyaktibhedāt | tasmātpratyekamitikartavyatā | taddarśayati—<hi rend="bold">saṃnidhānāviśeṣāt | sādhanatvena ca sarveṣāṃ nirdeśā</hi>dekasyā<note><p>yadi kasyacitpradhānasyetikartavyatāntaraṃ nirāṃkāṅkṣīkaraṇasamarthaṃ sākṣādvacanopadiṣṭaṃ bhavettadā tavdyatiriktānāmeva pradhānānāmitikartavyatākāṅkṣātmakaṃ prakaraṇaṃ bhavet | na tvetadastītyevamabhidhānārthaṃ yadavacanācceti bhāṣyaṃ tadadhyāhṛnya vyācaṣṭe—ekasyāpītyādinā |</p></note>pi cetikartavyatāntarānupadeśāt | asya<note><p>‘asya prakaraṇaliṅga gasya’ iti bhāṣyaṃ vyākaroti—asya ca kathaṃbhāvetyādinā |</p></note> ca kathaṃbhāvarūpasya prakaraṇasāmarthyasyāviśeṣādekaikasya kṛtsnamanyonyanirapekṣasya prakaraṇamiti | tataśca ‘vacanāditi cet’ ityayameva pakṣo 'vaśiṣyate | evaṃ ca bhaṅktvā <hi rend="bold">sūtramatrocyate | naitadevamiti</hi>—svayamuttarapakṣamabhidhatte | na tāvadgauṇatvamadṛṣṭārthatvaṃ devatāntaraṃ vā yuktam | purastānnirākaraṇāt | ato yathārthaniṣkarṣe sati sūktavākaśabda upapadyeta | sūktavākabahutvāt | na hi bhinnakarmagatabhinnadevatāprakāśanasamarthānāmanyonyanirapekṣanānāprayojanayuktānām ‘agniridaṃ havirajuṣata’ ityevamādīnāmekavākyatālakṣaṇamasti | tasmātpurastātparastāccānuṣaṅgayuktā bahava ete sūktavākā īdṛśā draṣṭavyāḥ | ‘idaṃ dyāvāpṛthivī’ ityārabhya ‘agniridaṃ havirajuṣatāvīvṛdhata maho jyāyo 'krata—asyāmṛdheddhotrāyāṃ devaṃgamāyām’ iti yāvatsamāptiḥ | tataḥ punaḥ ‘idaṃ dyāvāpṛthivī’ ityārabhya ‘soma idam’ ityuktvā ‘asyāmṛdheddhotrāyām’ iti samāpyate | tena pratidevataṃ bhinnānāṃ sūktavākānāṃ samānaprayogabhājāmāmnānavattantreṇa katipayānāṃ pāṭhaḥ | yena kenacittu prahṛte sūktavākena prahṛtaṃ <pb n="769"/>bhavati | jātivatpratyekaṃ sūktavākatvasya sūbhāṣitayogātmakasya samāptatvāt | tatropapanne sūktavākaśabde yadanyadevatāvācīnyanyatra na prayujyante na tatra śrutiḥ pīḍyate | kiṃ tarhi | liṅgavākyābhyāṃ prakaraṇam | tacca nyāyyameveti niṣkṛṣya prayogaḥ | idamapi tu na yu<note><p>sūktavākanānātvamabhyupagamya bhāṣyoktamapi kṛtsnopadeśaparihāraṃ yathāśrutaṃ dūṣayitumupakramate— idamapi tu na yuktamityādinā | ayamāśayaḥ | yathaiva ‘vaiśvānaraṃ dvādaśa kapālaṃ nivepetputre jāte’ iti jāteṣṭimupakramya ‘yasmiñjāta etamiṣṭhiṃ nirvapati’ ityādinā jāteṣṭhyaivopasaṃhārādekavākyatvaṃ pratyakṣamavagamyate tathaivātrāpi, upakramopasaṃhārayostantrapadayogenaikavākyatvasyāvagamādvākyanānātvamayuktamiti |</p></note>ktamabhihitam | tantrapadairvaiśvānaravākyavadekavākyatāyāḥ pratyakṣatvāt | na hi pratipadaṃ parasparākāṅkṣā saṃbandho vā bhavati | kiṃ tarhi | kenacidekena saṃbadhyamānāni sarvāṇyekavākyatāṃ gacchanti | tadyayā ‘aruṇayā piṅgākṣyaikahāyanyā’ iti paraspareṇāsaṃbaddhānāmapi krīṇātinā 'bhisaṃbandhādekavākyatvam | evamihāpi ‘yadanena haviṣā ' 'śāste’ ityādibhiḥ saṃbandhādekavākyatvaṃ bhaviṣyati | asti ceṣṭadevatāprakāśanaṃ nāmaikaṃ prayojanaṃ tantrapadavaśena sākāṅkṣāvayavatvam | tasmādyadyāpi tāvadarthataḥ pratyekaṃ vākyaparisamāptistathā 'pi śabdataḥ siddhamevaikavākyatvam | kimuta haratiṃ pratyupādīyamānatvena samudāye vākyaparisamāptyaṅgīkaraṇāt | yadi ca bhinnāni vākyāni bhaveyustata upasadda<pb n="770" break="no"/>kṣiṇādimantravatprayogakāle devatāpadaprādhānyādbhedenaiva prayogaḥ prāpnoti | prastarapraharaṇe ca vivakṣitaikasaṃkhyatvāttāvatā kṛtārthatvādekadevatyasyāyaṃ kasyacitprayogaḥ prāpnoti | tasmātsamastamekaṃ vākyam | ataśca vaktavyaḥ kṛtsnavacanasya parihāraḥ | sa ucyate |</p>
	      <lg>
		<l>bindau ca samudāye ca toyaśabdo yatheṣyate |</l>
		<l>saṃsargidravyarūpatvātsūktavākapadaṃ tathā ||</l>
	      </lg>
	      <p>sūktavāko hi sāmarthyataḥ prayojanataścedṛgavadhāryate | prayogamadhyavartidevatāpadasahitamabhitaḥ śrūyamāṇatantrapadopetamiṣṭadevatāprakāśanaṃ kurvadvākyaṃ sūktavākaḥ | tataścaikasmindevatāpade sati anekasmiṃśca prākṛte vaikṛte ca tantrapadamadhyasthe sakalaḥ sūktavākaḥ | prayogāsaṃbaddhadevatāpadasāhitye tu duruktavāko bhavati | tena paurṇamāsyamāvāsyayoḥ svadevatāpa dopetaḥ sūktavāko yuktisahitena pāṭhenānuṣaṅgādipūritamantravadavadhārita ityasamavetārthapa daprayoge 'satyasūktavākatvātsutarāṃ śrutipīḍā syāt | ataśca haratirapi yathā vidyamānasūktavākasādhyatvātkṛtsnenaiva sādhito bhavatītyadoṣaḥ |</p>
	      <lg>
		<l>tena tridhaiva mantavyaḥ sūktavākaḥ pratiṣṭhitaḥ |</l>
		<l>svādhyāye karmakāle ca prakṛtau vikṛtāvapi ||</l>
	      </lg>
	      <lg>
		<l>sarvaprākṛtadevatyaḥ svādhyāye tāvadiṣyate |</l>
		<l>paṭhannanyādṛśaṃ tatra taṃ vināśayati dhruvam ||</l>
	      </lg>
	      <lg>
		<l>niṣkṛṣṭadevatāmadhyaḥ prakṛtau samudāyayoḥ |</l>
		<l>sūryādipadamadhyaśca vikṛtāvavadhāryate ||</l>
	      </lg>
	      <lg>
		<l>sūktavākaḥ sa tatraiva yatra yādṛṅnirūpitaḥ |</l>
		<l>jahāti sūktavākatvamasaṃgatanirūpaṇāt ||</l>
	      </lg>
	      <p>bhāṣye 'pi ca yāvaddevataṃ sūktavākasaṃbhavādekasyāpi bahutvamabhihitamiti draṣṭavyam | tathā sū<note><p>ayaṃ cātra sūtrārthaḥ | prakaraṇasya—prakṛṣṭakaraṇasyāvayavaśaktirūpasya, avibhāgāt—pratyabhijñānādrụ̄dhikalpanānupapatteḥ, ubhe prati, avayavaprayoge 'pi kṛtsnasūktavākaśabdārtho nānupapanna iti |</p></note>tramapyubhe prati svadevatāpadasāhityamātreṇa kṛtsnasūktavākaśabdaḥ prakaraṇāvibhāgātkalpita ityevameva gamayitavyamiti sarveṣāmavirodhaḥ || 19 ||</p>
	    </div><!-- sūtra !-->
	    <trailer>iti sūktavākasya vibhajya viniyogādhikaraṇam || 6 ||</trailer>
	  </div><!-- adhikaraṇa !-->
	  <div n="7" type="adhikaraṇa">
	    <head type="toc">liṅgasya durbalapramāṇopajīvitvādhikaraṇam</head>
	    <div n="20" type="sūtra">
	      <p><pb n="771"/>yena krameṇaindrāgnādīni kāmyāni karmāṇyāmnātāni tenaiva krameṇa taddevatyāni kāmyasamākhyāyuktāni yājyāpuronuvākyāyugalāni | tāni kiṃ kramamullaṅghya taddevatyakarmamātrārthāni liṅgādbhavantyuta kenacitprakāreṇa tāsveva kāmyāsviṣṭiṣu yathākramaṃ viniyujyanta iti | udāharaṇabahutvaṃ hi sūtropāttaviśeṣaṇaviṣayaprakalpanārtham | tatra liṅgātsavorthartva prāpte 'bhidhīyate |</p>
	      <lg>
		<l>nāsati kratusaṃbandhe sāmarthyaṃ viniyojakam |</l>
		<l>yena ca kratusaṃbandhastena kāmyārthatā sphuṭā ||</l>
	      </lg>
	      <p>liṅgaṃ hi devatāsaṃbandhaṃ kuryāt | na ca tatsvarūpaprayuktatve phalamasti | yajñasaṃbandhitā tadanuraktadevatāsaṃbandhitā vā naitāvatā vākyaprakaraṇādirahitena śakyopādātum | <pb n="772"/>na ca jñāyate kvāṃśe viniyoga iti | tenāvaśyaṃ samākhyā tāvadāśrayaṇīyā | tayā hi yajñasaṃbandhaḥ kāryaviśeṣaśca sidhyati | ijyate 'nayeti yāgasaṃbandhaḥ | tasyāśca haviḥpradānārthatvātkāryāviśeṣo 'pyavadhṛtaḥ | tataśca kena yajñena saṃbandha iti liṅgāttaddevatyeneti vijñāyate | nanvevamapīṣṭaṃ na sidhyatyeva | kathaṃ na sidhyati | yadā kāmyaṃ yājyākāṇḍamityetāvatyā samākhyayā kāmyeṣṭiviṣayatvaṃ niyatam | api ca | yadyapi samākhyā yajñamātrasaṃbandhaṃ kuryāttathā 'pi balīyasā krameṇa bādhyetaiva | tasmātkāmyeṣṭiyuktamevaitatsamāmnānamiti | <hi rend="bold">kimarthamubhayaṃ</hi> sūtritamiti | kramānugṛhītena liṅgenaiva kāmyeṣṭiviṣayatvasiddherathavā kāmyaṃ yājyākāṇḍamityetāvataiva sarvaṃ siddhamiti manyate | tatrābhidhīyate | satyam | aindrāgnādiṣu liṅgakramamātreṇāpi sidhyedṛcāṃ yājyānuvākyātvādanyatrāviniyogāt | yāni tvāgneyādīni karmāṇi ‘agnaye vratapataye’ ityevamādicoditāni tatra sthānadvayamṛcāmagniprakāśane sāmidhenītvaṃ yājyānuvākyātvaṃ ca | sāptadaśyāmnānāccāsti sāmidhenīnāṃ dve ṛcau pratyapekṣā | tatra yadi yājyāsamākhyā viniyojikā nā ' 'śrīyeta tataḥ sāmidhenīṣvapi liṅgakramāvupapadyete iti | pratha<note><p>‘sāmidhenīkārye 'pi’ iti bhāṣyasthāpiśabdamevakārārthaparatayā vyācaṣṭe—prathamātikrama ityādinā |</p></note>mātikrame kāraṇābhāvāttatraiva viniyogaḥ pāpnoti | samākhyayā tu tannivartitaṃ bhavati | tena tarhi tanmātramevāstu nārtho liṅgakramābhyāmiti | taducyate | yadyatreṣṭiparimitā evātyantaṃ taddevatyāścāmnāyeraṃstata etadevaṃ syāt | iha tvanyadevatyasya svānurūpayājyānuvākyā<pb n="773" break="no"/>pūritasya karmaṇaḥ krame yā āgneyya ṛcaḥ paṭhyante tāḥ samākhyayā kevalayā viniyujyamānā yājyākārye viniyujyeran | na cāsti saṃbhavaḥ | viliṅgatvādanyābhyāṃ talliṅgābhyāṃ bādhitatvāt | tenāviniyoga eva syāt | liṅgakramāśrayaṇe punaḥ samākhyāyāṃ nivṛttavyāpārāyāṃ tābhyāṃ viniyoge sati sāmidhenīṣu prayogaḥ siddho bhavati | taṃ viṣayaṃ darśayati—<hi rend="bold">āgnivāruṇyā iṣṭeryā</hi>jyāpuronuvākye paṭhitvā saumāraudrīṇāmiṣṭīnāṃ yājyāpuronuvākyāṃsvanāgatāsu manorṛcaḥ paṭhyante | tāḥ sāmidhenīṣu dhāyyā bhavantīti | tathā pṛthupājavatyāvapi draṣṭavye | tatrāpi pūrvasyāḥ sāmidhenīkramamatikramya yājyāpuronuvākyottarakālapāṭhāduttareṣṭiviṣayatvaṃ vijñāyate | yadi ca kramo nā ' 'śrīyeta tato liṅgasamākhyāmātreṇa prathamamaindrāgnayugalaṃ dvitīyasyāmaindrāgnyāṃ viniyujyeta dvitīyaṃ ca prathamāyām | krame tu sati samākhyātaḥ pūrvataraṃ tena kratusaṃbandhakaraṇāttatsaṃniruddhameva liṅgaṃ śrutiṃ kalpayatītyakramaviniyogaḥ parihṛto bhavati | tasmātsamyak sūtritamiti || 20 ||</p>
	    </div><!-- sūtra !-->
	    <trailer>iti liṅgasya durbalapramāṇopajīvitvādhikaraṇam || 7 ||</trailer>
	  </div><!-- adhikaraṇa !-->
	  <div n="8" type="adhikaraṇa">
	    <head type="toc">āgneyyadhikaraṇam</head>
	    <div n="21" type="sūtra">
	      <p>jyotiṣṭome prathamamāgneyyaindryādayaḥ stotraśastrādisādhanatvena ‘agna āyāhi vītaye’ ityevamādayo viśeṣarūpeṇā ' 'mnātā vihitāśca | punaśca sāmānyena ‘āgneyyā ' 'gnīdhramupatiṣṭhate’ ityādiṣūpadiśyante | tatra saṃdehaḥ | kiṃ tadvyatiriktā grahītavyā uta tā vā, anyā vā 'thavā tā eveti | granthātrayaḥ pakṣāḥ pratibhānti | na<note><p>bhāṣyagranthātparābhimataṃ saṃdehamupanyasya dūṣayitumārabhate—na tvihetyādinā |</p></note> tvihāprakṛtā evetyasya pakṣasya pramāṇamasti | mahatā hi prabandhenāviśeṣagrahaṇaṃ pratipādyate na kevalāprakṛtaniścayaḥ | yena hi pramāṇenā ' 'gneyīśabdāviśeṣeṇāprakṛtā gṛhyeraṃstenaiva prakṛtā api | na ca kiṃ <pb n="774"/>citkāraṇamasti yena prakṛtāḥ parityajyeran | na ca bhāṣyakāreṇa trayaḥ pakṣāḥ pradarśitāḥ | kiṃ tarhi | aviśeṣapakṣa evā ' 'dāvapiśabdarahitenāprakṛtaśabdena parigṛhītaḥ | yenāprakṛtā eveti bhrāntirbhavati | yattu tatra pramāṇaṃ tadaviśeṣapakṣameva sādhayati | tathā ca parastādvivṛtamaprakṛte 'pi pratyayo bhavati prakṛtamapyupādadīranniti ca | yadi tvavaśyaṃ tṛtīyo 'pi pakṣaḥ samarthanīyastata etāvatī śrotriyopapattiḥ | prakṛtasya kāryāntaropayogena yā<note><p>yātayāmatvāditi—yathā pakvasyaudanādeḥ prahare gate sati gatarasatvādyātayāmatvamucyate tadvadanyadapi gatavīryaṃ yātayāmamityucyate |</p></note>tayāmatvādagrahaṇam | athavā sāmānyavidhānamidam | tāni tvāgneyīviśeṣavidhānāni parihṛtya ca viśeṣavidhiviṣayaṃ sāmānyaśāstrāṇi pravartante | yadi tu tatrāpi viśeṣagrahaṇaṃ nasyāttatastadapyanenaiva tulyamityudāharaṇatvena gṛhyeta | tasmādaprakṛtā eva grahītavyāḥ | a<note><p>etāvatā praụdhyā bhāṣyamaprakṛtaparatvenāpi saṃyojyādhunā svamatenāviśeṣapakṣaviṣayatayā saṃyojayitumupakramate—athavetyādinā |</p></note>thavā ' 'gneyādiśabdairaviśeṣapratyayo jātaḥ | na cānyatprakṛtagrahaṇakṣamaṃ viśeṣaṇaṃ paśyāmaḥ | prakaraṇasya grāhakatvenāviśeṣakatvāt | saṃnidhilakṣaṇalaukikaprakaraṇasya ca yaugikaśrutijanitāviśeṣapratyayena bādhyamānatvāt | tasmātsarvapratyayaḥ | <hi rend="bold">upadiṣṭopadeśo hi na nyāyya iti</hi> | iha upadiṣṭasyaivetyarthaḥ | <hi rend="bold">evaṃjātīyakasyeti</hi>—viśeṣaṇarahitasyetyarthaḥ | <hi rend="bold">kathaṃjātīyakasyeti</hi>—asti vinā 'pi viśeṣaṇena viśeṣagrahaṇapramāṇaṃ prakaraṇāmiti siddhāntavādī manyate | paraḥ punaḥ svābhiprāyeṇaiva siddhāntavādyābhimatāṃ viśeṣa<note><p>viśeṣagrahaṇopapattimanabhimatāmiti—yayā ' 'gneyyā stotrādi karoti, ityevamākhyātapratyayavihitatvarūpopadiṣṭatvopalakṣaṇarūpāṃ prakṛtagrahaṇopapattiṃ paramārthataḥ siddhāntyanabhipretāṃ tadabhimatāṃ parikalpyeti samuditārthaḥ |</p></note>grahaṇopapattimanabhimatāmeva parikalpya <hi rend="bold">katham</hi> | <hi rend="bold">yadi talliṅgaṃ tasyopalakṣaṇatvenetyāha</hi> | na cātropari vakṣyamāṇadevatāliṅgābhiprāyeṇa liṅgapadaṃ yuktam | kiṃ tarhi | ākhyātapratyayasāmarthyaṃ tadvihitatvaṃ vā | tadupakṣīṇaśaktau tasminvidhyabhāvaprasaṅgopanyāsāt | <hi rend="bold">nāsau sāmānyena liṅgeneti</hi>—agninā cihnena, sarvāsu pratīyamānāsu sphuṭena viśe<pb n="775" break="no"/>ṣaṇena vinā na śakyo mantraviśeṣaḥ pratipattumityabhiprāyaḥ | tadiha yadi viśeṣaṇamiṣyate tato dārśapaurṇamāsikanirvāpālammanyā<note type="reference"><ref cRef="MīSū:2.3.adhi.5">( a. 2 pā. 3 a. 5 ) atratyabhāṣyoktanyāyenetyarthaḥ</ref></note>yena kartavyatāvacanena liṅgena viśeṣṭavyam | taddhyakarmāṅgabhūtebhyo dāśatayebhyo nivṛttamata eva viśeṣaṇam | tathā ca darśayati—<hi rend="bold">yenānenaivaṃliṅgenaitatkarotīti</hi> ( kartavyam ) | yenānenaivaṃliṅgena—agniliṅgenendrāliṅgena vā, kiṃcitkarotīti—ākhyātapratyayavihitatvenopalakṣitenā ' 'gnīdhropasthānamiti, tato vidhāyakasyopalakṣaṇatvenopakṣīṇatvānnopadiṣṭo bhavati | <hi rend="bold">athopadiśyetā ' 'gneyyādinā</hi> karotīti tato na viśeṣito bhavati | tataścāviśeṣitāgneyīmātragrahaṇaprasaṅgaḥ | tenopadiṣṭasyaiva tadupalakṣitasya punarupadeśa ityapramāṇakam | tasmātkartavyatāvacanavarjitakevalāgnyādidevatopalakṣaṇasāmarthyātpunardāśatayā api grahītavyā iti | <hi rend="bold">nanu prakaraṇasāmarthyā</hi>diti—siddhāntābhiprāyeṇoktam | <hi rend="bold">liṅgaṃ prakaraṇābdalīya</hi> iti—liṅgaśabdenātra devatāsaṃbandhādyaugikī śrutirabhidhīyate na sāmarthyamātram | upariṣṭādvahuprayogagato 'pi liṅgaśabda evameva yaugikaśrutivacano vyākhyeyaḥ | <hi rend="bold">āha | virodhe satīti</hi>—yadi prakṛtamanāgneyaṃ gṛhṇīmastato virodho bhavet | prakṛtāgneyagrahaṇe tu dvayamapyanugṛhyate | tathā tadbha<note><p>gauraśva iti vā śrutyā yadgo tvādyavabodhitam | viśeṣe yadi tatra syāttatra syācchrutibādhanam || jātivyaktī gṛhītvaiva vayaṃ tu śrutilakṣite | kṛṣṇādi yadi muñcāmaḥ kā śrutistatra bādhyate || ityādinā tadbhūtādhikaraṇasthaślokavārtike ( a. 1 pā. 1 a. 7 ślo. 347—348 ) śrutivākyayoravirodha uktaḥ | tannyāyena prakṛte 'pi śrutiprakaraṇayoravirodha ityāśayaḥ |</p></note>tādhikaraṇe śrutivākyayoraviruddhatvamuktam | <hi rend="bold">naitadeva<note><p>āgneyyādiśabdānāṃ vyaktivācitvena jātivācigavādiśabdavaiṣamyādvirodhaparihārāsaṃbhavopapādanārthaṃ naitadevamiti bhāṣyamityāha—naitadevamiti |</p></note>miti</hi> | <pb n="776"/>dāśatayānāmapi vikalpena prāptānāṃ na yuktaḥ prakaraṇānurodhena bādhaḥ | tasmānnobhayamanugrahītavyamiti | sāmānya<note><p>ucyata iti bhāṣyābhiprāyamāha—sāmānyasyetyādinā | āgneyyādiśabdasya jātivācitvābhāve 'pi vaiyākaraṇavatsaṃbandhavācitvābhyupagamānmantradevatāsaṃbandharūpasya sāmānyasya ca pratimantravyakti viśrānterjātivācitvapakṣa iva virodhaparihāraḥ sulabha ityāśayaḥ |</p></note>sya pravivyakti samāpteḥ prakṛtāyāmapi vyaktau samastapadārthasaṃbhavānna kaścidvirodha iti matvā ' 'ha—talli<hi rend="bold">ṅgavattā 'nenānugrahītavyeti</hi> | tasmālliṅgayuktasya vākyasya sāmānyaviṣayatvātprakaraṇena tadākāṅkṣitaviśeṣasamarpaṇādasati samavāyavirodhe na yukto bādhaḥ | itarastu vyaktyabhidhānābhiprāyeṇa dāśatayaprāptinivartanādvirodhaṃ samarthayate | <hi rend="bold">nanu vyaktirapadārtha</hi> ityabhiprāyapratyādeśaḥ | parastvāha | <hi rend="bold">etadeva na vijānī</hi>mastalliṅgavattā sāmānyabhūtā 'trāṅgaṃ <hi rend="bold">naveti</hi> | yadi hi gavādiśabdavavdyaktyabhidhānasaṃbhavastataḥ sāmānyacodanāyāṃ satyāmaśrutavyaktigrahaṇānuṣaṅgiṇī prakṛtavyaktigrahaṇe 'pyadoṣo 'tha tu devatopalakṣitā vyaktireva śabdārthastataḥ prakṛtagrahaṇe sati śrutijanitapratyayaikadeśabādhaḥ syāt | sā ceha <hi rend="bold">vyaktireva sādhanaṃ na sāmānyaṃ nāma kiṃcit</hi> | kiṃ punaridānīmākṛtyadhikaraṇoktasāmānyāpahnavaṃ bhāṣyakāraḥ karoti | neti <pb n="777"/>brūmaḥ | tasyāṅgatvāsaṃbhavamātramāheti kecit | tadayuktam | tathā sati vyaktīnāmaśrutatvādaparigrahe 'pi doṣābhāvāt | ataḥ prakṛtāpekṣayā sāmānyamapahnūyata iti vaktavyam | vyaktiśabdo hyayaṃ yaugikatvānna jātiśabdatvaṃ pratipadyate | na cātra jātiḥ kācitpratīyate | nānārūpāsu nānācchandaskāsvapi ca devataikatvamātreṇā ' 'gneyyādiśabdaprayogāt | na hi ‘agna āyāhi vītaye’ ‘agniṃ hotāraṃ manye dāsvantam’ ityetayordevatāvyatiriktaṃ kiṃcitsāmānyaṃ dṛśyate | devatāsaṃbandhamevaiṣa na vyabhicarati | vyabhicarati tu ṛgjātiṃ, dravya<note><p>dravyakarmādiṣvapi prayogāditi—‘yadāgneyo 'ṣṭākapālaḥ’ ‘śiro vā etadyajñasya yadāgneyaḥ āgneyo vai brāhmaṇaḥ’ ityādāviti śeṣaḥ |</p></note>karmādiṣvapi prayogāt | ato devataivātra samānetyāha | saṃbandhastu samānaḥ sannapi nābhidheyatvenārthasiddhatvādbhāṣyakāreṇopanyastaḥ | tasyā eva ca devatāyāḥ samānatvādvyaktyānantyādidoṣanivṛttiḥ | pūrvābhihite 'pi ca viśeṣaṇe prakṛtipratyayayoḥ śaktibhedātpratyayena viśeṣyābhidhānamaviruddham | yatra tu tāvāneva śabda ubhayatra vyāpārayitavyastatra viśeṣyānabhidhānaṃ, yathā gavādau | na cātra viśeṣaṇābhidhānamātrasyāgniśabdasya kadācidapi viśeṣyeṣu prayogo nāpyāgneyīśabdasyāgnau yato viśeṣyaṃ yāvannīyeta | yadi ceha viśeṣaṇamātramabhidhīyeta tatastasyaiva kāryakṣamatvānnaiva viśeṣyaṃ parigṛhyeta | tasmādvyaktaya evātrābhidheyāḥ | tadu<note type="reference"><ref cRef="MīSū:3.1.adhi.6">( a. 3 pā. 1 a. 6 ) ityatreti śeṣaḥ</ref></note>ktaṃ piṅgākṣyaikahāyanīśabdayoḥ | tataśca pakṣe prakṛtamapyupādadīran | <hi rend="bold">nanvetadukta</hi>miti—ādyapakṣābhiprāyeṇa | nanu tvayaiva yātayā matvādidoṣāttasyānupādānamuktam | parastu madhyamapakṣaṃ parigṛhyā ' 'ha | kevalaprakṛtagrahaṇe hi pratyayasya yugapadvidhilakṣaṇavyāpārādvirodho 'bhihitaḥ, matpakṣe tu na niyogataḥ sa evātrā ' 'gnīdhrādyupasthāne | kiṃ tarhi | aviśeṣavacanena sa cānyaścetyavirodhaḥ | nanve <pb n="778"/><hi rend="bold">tadduṣyatīti</hi>—vinā kāraṇena prakaraṇapīḍāmasahamāno vadati | parastu devatāliṅgayuktaśrutibalīyastvamevottaraṃ dadāti | <hi rend="bold">api ca | na liṅgaṃ</hi>—yaugikaśrutyātmakaṃ, prakaraṇaṃ <hi rend="bold">cānugrahītavyamiti</hi>—lokasyātisaṃmugdhāṃ vācoyuktiṃ nirākartumupanyasyati | sarvapramāṇavyavahāreṣveva na pramāṇamanugrahītuṃ puruṣāḥ prameyeṣu pravartante | kiṃ tarhi | ātmānam | tataḥ kimiti cedata āha—<hi rend="bold">etadato bhavati</hi> | bahuṣvapyekarūpaṃ pramāṇaṃ kvacidanugṛhītamiti kṛtārthatvānna puruṣārthaupayikānyapi santyarthāntarāṇi na gṛhyante | sakṛtprayukte vā kāmye phalabhūmārthināmapi na bhūyaḥ prayogo bhavet | tasmātpramāṇānugrahamanāhatyā ' 'tmānugrahārthaṃ tatra tatra pravartitavyamityaviśeṣagrahaṇasāmarthyam | <hi rend="bold">liṅgapratyayaviruddhatvā</hi>- diti-atrāpi liṅgaśabdastasminneva prayukta iti draṣṭavyam | sū<note><p>sūtramiti—‘āgneyyā 'gnīdhram’ ityayaṃ mantravidhiḥ, adhikāre—adhikṛtamantraviṣaye, atadākhyeṣu-tadbhinneṣu cāvagantavyaḥ | yadi paraṃ prakṛtānāṃ śiṣṭatvānnirākāṅkṣatvamālocyate tato 'stu tadbhinneṣvevetyevaṃ vyākhyeyamityarthaḥ |</p></note>tramapyatadākhyaprāpaṇaṃ karotīti nātadākhyamātraniyamārthamiti vyākhyeyam | tadākhyeṣu tvasaṃvāda eveti na parāmṛśyante || 21 ||</p>
	    </div><!-- sūtra !-->
	    <div n="22" type="sūtra">
	      <p>adhikārākhyo 'dhikṛtasaṃjñaka iti | athavā tatrā ' 'khyāyata ityevaṃ tadākhyaḥ | tadīyatvena vā ya ākhyātaḥ sa grahītavya iti | kutaḥ |</p>
	      <lg>
		<l>kratukāryaviśeṣo 'yaṃ mantrasyāsyopadiśyate |</l>
		<l>sāmānyaprāptyapekṣaśca viśeṣo nityamiṣyate ||</l>
	      </lg>
	      <p>‘āgnethyā ' 'gnīdhram’ iti hi nā ' 'gnīdhrasvarūpaprayuktamupasthānam | nāpi svatantraṃ puruṣārtham | phalāśravaṇāt | ato 'vaśyamevamāśrayitavyaṃ jyotiṣṭomāpūrvasiddhyarthamāgnīdhropasthānaṃ karotīti | tataśca jyotiṣṭomakāryaviśeṣavidhānametaditi niścīyate | sa ca <pb n="779"/>viśeṣaḥ sāmānyaprāptau satyāṃ śakyo vidhātuṃ nānyathā | tatra yadi dvāvapi sāmānyaviśeṣasaṃbandhāvidameva vākyaṃ kuryāttato vākyaṃ bhidyeta | nanu cānena viśeṣamātramāgnīdhrasaṃbandhaḥ kriyate | prakaraṇātsāmānyasaṃbandhaḥ setsyatīti | satyaṃ prakaraṇātsidhyati na tu śrutimakalpayitvā | sā ca śrutiḥ kḷptāyāṃ satyāṃ kalpayituṃ na śakyate | nanu viśeṣe vidhīyamāne 'rthādeva sāmānyamantarbhaviṣyati | na | arthasyā<note><p>arthasyāpīti—śrutārthāpattyākhyasya pramāṇasyāpi śrutikalpakatvena prakaraṇatulyatvamityarthaḥ |</p></note>pi prakaraṇatulyatvāt | yadi tvāgnīdhrasaṃbandhe kṛte bhojanādivattṛptirjyotiṣṭomasaṃbandho nāntarīyakatvenānuniṣpādī syāttataḥ śāstraṃ nā ' 'yasyet | ayaṃ tu dravyasvarūpeṇa saṃbandhasya niṣphalatvātprathamataramāśrīyate | na ca śāstrādṛte tadupapadyata ityastyevāśrutakalpanākleśaḥ | kiṃ ca |</p>
	      <lg>
		<l>laukike 'pyupapannatvāsaṃbandho 'yaṃ yathāśrutaḥ |</l>
		<l>naikāntātkarmasaṃbandhamupapādayituṃ kṣamaḥ ||</l>
	      </lg>
	      <p>tenāvaśyaṃ prakaraṇānumitaiva śrutiḥ kalpayitavyā | sarvatra caivamādāvarthāpatteḥ prāmāṇvam | sā cānyathānupapattyā bhavati | tadyadīdaṃ viśeṣasaṃbandhavākyaṃ sāmānyasaṃbandhaśrutimakalpayannopapadyeta tataḥ kalpayet | upapadyate tvasya kḷptasāmānyasaṃbandhāsvṛkṣu svārthamātravidhānam | tāvatā ca siddhārthatvānna gurvī kalpanāmavalambate | taddarśayati— <hi rend="bold">na jyotiṣṭomaṃ prati mantrasya vyāpāravidhānamupapadyate</hi> | anyata <hi rend="bold">eva prāptatvāt </hi> | yathā vasantādiśrutibhiḥ prāpterna kāmaśrutaya ādhānākṣepasamarthā ityāhitāgnīnevādhikurvanti | tathaitāḥ prāptajyotiṣṭomasaṃbandhādhikāriṇya ityabhiprāyaḥ | itarathā yadi tāvadaprakṛtā eva gṛhyante tato gatyantarasaṃbhave sati vedenānabhyupagataḥ sannatibhāro niṣpramāṇaka āpadyeta | athāviśeṣagrahaṇaṃ tathā 'pyekatra prāptasāmānyasaṃbandhānuvādena viśeṣamātrakaraṇādaparatra ca sāmānyaviśeṣaprāpaṇādvairūpyanimitto 'pi vākyabhedaḥ syāt | prakṛtagrahaṇe na kaściddoṣaḥ | evaṃ ca pratyāsatteḥ pratyayaviprakaṣoṃ na bhaviṣyati | nanu ca prakaraṇe 'pi yathābhilaṣitaḥ sāmānyasaṃbandho naiva kasyacidasti | yadyapi syāttathā 'pi kāryāntare viniyukta ityādi virudhyeta | ucyate | naiṣa doṣaḥ | kāryāntaraviniyuktānāmeva grahaṇāt | nanvevaṃ sati sāmānyasaṃbandhaprāptivācoyuktirna ghaṭate | kathaṃ na ghaṭate, yadā sarvaviśeṣeṣu sāmānyamantargatam | tena yattatra viśeṣarūpaṃ tadvi<pb n="780" break="no"/>śeṣāntare 'nupayujyamānatvādavivakṣitaṃ kṛtvā taddvārasiddhasāmānyāśrayaṇamaviruddham | yastu bhāṣyakāreṇa vākyabhedo darśitaḥ sa sarvaviśiṣṭavidhāneṣu tulyaḥ | yāgaṃ kuryāttaṃ ca somenetyapi śakyaṃ darśayitum | apūrvakarmavidhānācca nāyamanyebhyo viśiṣṭavidhānebhyo nyūnataro vijñāyate | siddhānte 'pi cānyaliṅgānāśrayaṇāt, taccaivaṃliṅgenetyetadasttheva | na hyavidhīyamānaḥ prakṛto 'pyevaṃliṅgamupasthānāṅgam | tasmādyathākathaṃcitpūrvokta evātra vākya<note><p>vidhigauravameva bhāṣye vākyabhedatvenopacaritamityāśayaḥ |</p></note>bhedo yojayitavyaḥ | tatra, <hi rend="bold">upasthānaṃ ca kuryāditi</hi>—etajjyotiṣṭomakāryaviśeṣapradarśanaṃ, <hi rend="bold">taccaivaṃliṅgeneti</hi>—prakaraṇanira<note><p>prakaraṇanirapakṣesyāprāptajyoteṣṭomasaṃbandhasya devatākhyacihnopalakṣitamantramātrasya jyotiṣṭomānvayapradarśanārthamityarthaḥ |</p></note>pekṣāprāptajyotiṣṭomasaṃbandhadevatāliṅgopalakṣitamantramātrapradarśanārtham || 22 ||</p>
	    </div><!-- sūtra !-->
	    <div n="23" type="sūtra">
	      <p>atha vākyabhedaṃ parihartuṃ yathāśrutāgnīdhrādyupasthānasaṃbandhamātramityucyate | tatrā ' 'ha<hi rend="bold">anarthakaścopadeśaḥ syādasaṃbandhātphalavateti</hi> |</p>
	      <p><hi rend="bold">nanu prakaraṇājjyotiṣṭomasyopakārakaḥ syāditi</hi>—anyataḥ sāmānyasaṃbandha siddhiṃ manyate | na tvasāvapyavidhīyamānaḥ saṃbhavatīti darśayati—<hi rend="bold">yadyupasthānajyotiṣṭomasaṃbandho vivakṣyeta tatastenaikavākyatāmiyāt | yadā tu khalu</hi> tamavidhāyopasthānamanūdya viśiṣṭavidhānena vā mantrasaṃbandho vidhīyeta tadā laukike niṣphale śuddha evopasthāne mantraḥ prāpnotyananumitaśrutiprakaraṇaṃ bādhitvā | na hi tadā prakaraṇādviśeṣapratyayaḥ | asmatpakṣe tu prathamameva jyotiṣṭomena svīkṛtatvānnānyatra prāptirityarthavattā <pb n="781"/>lāghavaṃ ca | athavā ' 'gnīdhrādīnāṃ karmāṅgabhūtānāṃ mantrāṇāṃ ca karaṇānāṃ saṃbandhe vidhīyamāna upasthānamapyanūdyata iti laghutaram || 23 ||</p>
	    </div><!-- sūtra !-->
	    <div n="24" type="sūtra">
	      <p>yattu yātayāmatvātsāmānyaviśeṣabādhādvā na prakṛtagrahaṇamiti | tanna | vaca<note><p>vacanāditi—kuśā darvyādayo mantrā brāhmaṇāścabahuśrutāḥ | na te nirmālyatāṃ yānti viniyojyāḥ punaḥ punaḥ || ityasmādvacanādityarthaḥ |</p></note>nādyātayāmavidhānādguṇabhūtamantrāvṛttyā ca samuccaye sati virodhābhāvādubhayamapyadoṣam | tathā, yenaivaṃliṅgenaivaṃ kuryādityeṣā 'pi vacanavyaktirnā ' 'śrīyate | sarveṣāṃ kvacidupadiṣṭatvenāviśeṣaṇatvāt | yattu pratyayena viśeṣṭavyamiti | tadanyathaiva viśeṣasiddherasaṃbaddhādhyāropaṇamātrameva śobhate | tathā hi |</p>
	      <lg>
		<l>yadyapyahamṛcāṃ kuryāṃ pratyayena viśeṣaṇam |</l>
		<l>tathā 'pi naiva mucyeya sarvāsāṃ grahaṇādiha ||</l>
	      </lg>
	      <lg>
		<l>sarvā hyadhyayanasthena brahmayajñāśritena ca |</l>
		<l>vācastomāśvināvasthāgatena vihitā hi tāḥ ||</l>
	      </lg>
	      <lg>
		<l>ato naivedamāśaṅkyamākhyātena viśeṣaṇam |</l>
		<l>sarvapratyaya eva syātkṛte 'pi hi viśeṣaṇe ||</l>
	      </lg>
	      <p>tasmādarthāpattipratibandhamātreṇaiva prakṛtapratyayasiddhiḥ || 24 ||</p>
	    </div><!-- sūtra !-->
	    <trailer>iti āgneyyadhikaraṇam || 8 ||</trailer>
	  </div><!-- adhikaraṇa !-->
	  <div n="9" type="adhikaraṇa">
	    <head type="toc">bhakṣānuvākasya yathāliṅgaṃ viniyogādhikaraṇam</head>
	    <div n="25" type="sūtra">
	      <p><pb n="782"/>samastānuvākodāharaṇaṃ kāni padāni kva samarthānīti vakṣyamāṇaviṣayavivekārtham | atra sūktavākavadeva prātaḥsavanādiśabdāstatsāmānādhikaraṇyasaṃstutāśca vasumadgaṇādayo gāyatracchandaḥprabhṛtaya indrapītādayaśca krameṇa yathāsavanaṃ niṣkṛṣya prayoktavyāḥ | idaṃ tu vicāryate | kiṃ samasto 'nuvāko bhakṣaṇa eva viniyoktavyaḥ, uta grahaṇāvekṣaṇasamyagjaraṇeṣvapi yathāliṅgamiti | tatra bhakṣasya coditatvādbhakṣayāmipadasya ca tatprakāśanasāmarthyādādyantapadasaṃdaṃśagṛhītetarapadānāmananyagāmitvāt ‘tataścā<note type="reference"><ref cRef="MīSū:9.1.11.37">(a. 9 pā. 1 a. 11 sū. 37)</ref></note>vacanaṃ teṣāmitarārthaṃ prayujyate’ itivad grahaṇādīnāmapi coditabhakṣaviśeṣaṇatvenaikapradhānārthānāmekavākyatvāttatraiva viniyoga ityukte, paricodanā | ‘bhakṣe hi mā viśa’ ityasya bhakṣaṇe 'pyupapattiḥ | ‘ehi vaso’ ityādestu sadhyāsamityevamantasya grahaṇārthatvam | yadyapi ‘sadhi hiṃsāyām’ iti pāṭhātsa<pb n="783" break="no"/>ghyāsamityasya grahaṇārthatā na vispaṣṭā | tathā 'pi bāhukaraṇakatvānnirvapativadgrahaṇapratītiḥ | asti<note><p>kriyāvācitvamākhyātumekaiko 'rtho nidarśitaḥ | prayogato 'numantavyā anekārthā hi dhātavaḥ | ityādismṛtyeti śeṣaḥ |</p></note> cānekārthatvaṃ dhātūnām | grahaṇakṛtaiva vā hiṃsā vivakṣyetetyadoṣaḥ | tathā ‘nṛcakṣasam’ ityāderavekṣaṇārthatvaṃ yadyapi ‘cākṣiṅ vyaktāyāṃ vāci’ iti smaryate tathā 'pi prayogeṣu prakāśanamātrārthatā gamyate | tena nṛṣu yaḥ khyātaḥ sa nṛcakṣāstamavakhyeṣamiti ‘cakṣiṅaḥ khyāñ’ ityatra khyeñ ityupasaṃkhyāyate | tenāvekṣaṇārthatvam | ‘hinva me gātrāṇi’ iti samyakpariṇataḥ śaknoti gātrāṇi prīṇayituṃ nāmeścādhastādagantumiti samyagjaraṇārthatā | tasmālliṅgāvirodhādayuktamakevākyatvamiti | taducyate | sarvāṇyetāni bhakṣaṇasya prāgūrdhvaṃ ca vartamānāni viśeṣaṇaṃ bhavanti | tena viśiṣṭabhakṣaprakāśane 'rthādviśeṣaṇākṣepādekārthatvāvirodhaḥ | yadyapi ca grahaṇādīnāṃ svaprādhānyāparityāgācchrautatvācca bhedena prakāśanaṃ yuktaṃ, taṃthāṃ 'pyecoditaprakāśane na kiṃcitphalamastīti coditaśeṣatvameva yuktataram | taduktaṃ nirvāpamantre | tasmālliṅgamaviruddham | tathā ca samākhyā 'nugrahīṣyate | tatra caudayanti | sā nāma samākhyā viniyoktrī yuktā yā veda eva paṭhyate | bhakṣānuvākasamākhyā tvasa<pb n="784" break="no"/>māmnānātkathaṃ viniyokṣyata iti | taducyate |</p>
	      <lg>
		<l>laukikaṃ vaidikaṃ vā 'pi pramāṇaṃ doṣavarjitam |</l>
		<l>sarvamāśrīyate svārthe na cāsmindoṣasaṃbhavaḥ ||</l>
	      </lg>
	      <p>yathaiva vedasya vaktṛdoṣarahitatvātprāmāṇyam, evaṃ laukikasyāpi padasyānāditvāviśeṣāt | na cātrāndhaparamparānyāyaḥ | abhidhānābhidheyayoḥ sarvapratyakṣatvāt | na hyāgnihotrasvargādisādhyasādhanabhāvavadanuvākasyāpratyakṣatvam | ato bhakṣānuvākaśabdavācyo 'yamityetattāvatpramāṇam | ataśca prakaraṇe paṭhyamānamanuvākamālocya samākhyā hṛdayamāgacchati | sā ca bhakṣasyānuvāka ityevaṃ vigṛhyamāṇā bhakṣasaṃbandha ityevaṃ manasi nidhāpayati | tataścobhayorbuddhāvupaplavamānayorapekṣāvaśena tadeva saṃbandhasāmānyaṃ viśeṣasaṃbandho bhavati | bhakṣo 'pi hi smārakamapekṣate | anuvāko 'pi prakāśyam | asti cobhayorapi yogyatvamiti | tathāvasthitayoḥ prakāśyaprakāśakayoḥ prayogavacanena vidhānam | taināpi bhakṣārthatvamiti || 25 ||</p>
	    </div><!-- sūtra !-->
	    <div n="26" type="sūtra">
	      <p>paricodanoktenaiva mārgeṇāpakarṣaḥ kartavyaḥ | śrutiprādhānyānugrahāt | grahaṇā<note><p>grahaṇādivacca—grahaṇādiprakāśanārheṇa |</p></note>divacca rū<note><p>rūpeṇa—sautrarūpaśabdoktena |</p></note>peṇa sāmarthyā(tprakaraṇena)tmakena liṅgena vākyasya bādhitatvāt | nanu bhakṣaṇaikavākyatvamapi liṅgakṛtameva | satyam | tathā 'pi śrutiviprakarṣāddaurbalyam | grahaṇādyabhidhānasāmarthyena hi śrutimanumāya śīghraṃ viniyogaḥ kriyate | itareṇa punarekavākyatā | tato lakṣaṇādvāreṇa bhakṣaṃ prati sāmarthyaṃ tataḥ śrutyanumānamiti viprakarṣaḥ | tena bhakṣasya pratyā<pb n="785" break="no"/>sannatareṇa mantrādinā 'varuddhātvādeteṣāmapi ca svayamanyatrāpravṛtterapakarṣaḥ | nanvarthaprāptānāṃ prakāśanaṃ niṣprayojanam | kathaṃ niṣprayojanam | yadā tānyapyaprakāśitāni naiva śakyante 'nuṣṭhātum | tannāmārthaprāptaṃ na prakāśyate yadevameva vinā prayatnena niṣpadyate | grahaṇādīni tu sarvāṇi pṛthakprayatnasādhyāni tānyasmṛtāni na śakyante kartumityavaśyaṃ smartavyāni | bhakṣavidhirapi tānyacodayitvā na śaknoti svārthamanuṣṭhāpayitumiti tānyapi codayati | ato mantrasvarūpātteṣāṃ copadeśātsamyagjaraṇatanmantrayoścopadeśādevāpakarṣo 'rthasyaiva coditatvāt | tena yadyapyanudāhṛtatvātpratyakṣopadeśo 'tra na śakyo vaktuṃ tathā 'pyadoṣaḥ | samyagjaraṇaṃ tu vamanavirecanayoḥ prāya<note type="reference"><ref cRef="MīSū:3.1.adhi.15">( a. 3 pā. 1 a. 15 ) ityetrati śeṣaḥ</ref></note>ścittāmnānātpratyakṣopadiṣṭameva draṣṭavyam || 26 ||</p>
	    </div><!-- sūtra !-->
	    <trailer>iti bhakṣānuvākasya yathāliṅgaṃ viniyogādhikaraṇam || 9 ||</trailer>
	  </div><!-- adhikaraṇa !-->
	  <div n="10" type="adhikaraṇa">
	    <head type="toc">tṛptiprakāśakamantrasya bhakṣamantrasyaikavākyatayādhikaraṇam</head>
	    <div n="27" type="sūtra">
	      <lg>
		<pb n="786"/>
		<l>grahaṇādivadekārthākṣiptatṛptiprakāśanāt |</l>
		<l>tṛpyatvantaḥ pṛthaṅmantra iti prāpte 'bhidhīyate ||</l>
	      </lg>
	      <lg>
		<l>yeṣāṃ pṛthaganuṣṭhānamarthākṣiptaṃ pratīyate |</l>
		<l>teṣāṃ mantraprakāśyatvaṃ nānuniṣpādināṃ bhavet ||</l>
	      </lg>
	      <p>grahaṇādīnyakṛtvā bhakṣānuṣṭhānāśaktesteṣu pṛthakpuruṣasya śāstrasya ca vyāpāro yujyate | na tvevaṃ bhakṣaṇādanyastṛptau vyāpāra iti nārthastatprakāśanena | tasmātprārthanāyāṃ prāptakālatāyāṃ vā loṭamanvākhyāyaikavākyatāmāpādya tṛptiviśiṣṭabhakṣaprakāśanārthaḥ sakala ityabhyupagamyate || 27 ||</p>
	    </div><!-- sūtra !-->
	    <trailer>iti tṛptiprakāśakamantrasya bhakṣamantrasyaikavākyatayādhikaraṇam || 10 ||</trailer>
	  </div><!-- adhikaraṇa !-->
	  <div n="11" type="adhikaraṇa">
	    <head type="toc"/>
	    <div n="28" type="sūtra">
	      <p><pb n="787"/>indrapītasyeti somasāmānādhikaraṇyādanaindrāṇāṃ viliṅgatvātprakṛtau cohābhāvādamantrakaṃ bhakṣaṇamiti || 28 ||</p>
	    </div><!-- sūtra !-->
	    <div n="29" type="sūtra">
	      <p>anaindreṣvapyūhena prayogo vikṛtitvāt | samāne 'pi karmaṇi pradānebhedātprakṛtivikārabhāvo bhaviṣyati | dhruvacamasāścaindrāḥ prakṛtibhūtāḥ | kathamavagamyate | grahaṇamantreṇa somasyendrapradānaviṣayatvāt | bhavati hi sādhanavaśena sādhyasya niyamaḥ | tadyathā ' 'havanīyādivaśenāgnihotrādeḥ | yatra ca somastatra sarve taddharmāḥ | tenaindrāṇi pradānāni dharmavanti | itarāṇi tvadharmakatvādatideśena grahīṣyanti | tataśca siddha ūhaḥ | tathā ca siddhavat ‘namati’ ityanūdya ‘anuṣṭupchandasaḥ’ iti veśeṣavidhānamupapatsyate | saṃsthānāṃ ca vikāratvamadyāpya siddhamiti darśanaṃ manyate | vikāratve tvanyathā 'styevoha ityadarśanameva syāt | nanu <pb n="788"/>saṃsthā vikārabhūtaivetyaliṅgaṃ vipariṇāmadarśanam | neti brūmaḥ | agniṣṭomāntānāṃ hi pradānānāṃ samānavidhānatve saṃsthānāṃ vikāratve 'pi prakṛtivadvikṛtāvapyavikṛtasyaivopakārakatvasaṃbhavātkuto vipariṇāmadarśanam | aindrāṇāṃ tu prakṛtitve tārtīyasavanikeṣvapyagniṣṭomādiṣu vipariṇata evetyupapannaṃ vipariṇāmadarśanam | (viśiṣṭa<note><p>maitrāvaṇabrāhmaṇācchaṃptipotṛneṣṭracchāvākāgnīdhnāḥ ṣaḍ̣dhotrakāḥ |</p></note>padākṣepaścaiṣa vipariṇāmavyapadeśaḥ | na vidhinā 'nuṣṭupchandaḥ śabdākṣepa iti |) tasmādyathādevatamūha iti || 29 ||</p>
	    </div><!-- sūtra !-->
	  <trailer/>
	</div><!-- adhikaraṇa !-->
	<div n="12" type="adhikaraṇa">
	  <head type="toc">punarabhyunnītabhakṣaṇe indrasyāpyupalakṣaṇādhikaraṇam</head>
	  <div n="30" type="sūtra">
	    <p>evaṃ pūrvapakṣastha evādhikaraṇe kṛtvācintayohaviṣayatvaṃ cintayati | huteṣu camaseṣu saśeṣeṣvevābhyunnītāḥ somāḥ <hi rend="bold">punarabhyunnītā</hi> ityucyante | teṣāṃ tu yathā punarabhyunnītatvaṃ yathā cohacintāviṣayatā tathā vibhajya darśayati | santi daśa camasāsteṣāṃ ye madhyataḥkariṇāṃ brahmādīnāṃ catvārastairhoturvaṣaṭkārānuvaṣaṭkārayordvirdvirhutaṃ <pb n="789"/>hotrakacamasaistu sakṛdvaṣaṭkāra eva hutaṃ, sarveṣu cendro devatā | tataścamaseṣu saśeṣeṣveva somo 'bhyunnīya hūyate | kathamavagamyete tatsarvaṃ praiṣeṇa darśayati | tatra dvitīye home <hi rend="bold">hotrakā nānādevatā</hi> yajanti | <hi rend="bold">maitrāvaruṇo mitrāvaruṇau ‘mitraṃ vayaṃ havāmaha'</hi> ityādiyājyabhireva darśayati | tatra yadaite camasā hutvā bhakṣaṇārthamānīyante tadā dvau dvau śeṣau dṛśyete | pūrvahomaśeṣaścaindra uttaraśca mitrāvaruṇādidevatyaḥ | tasyopalakṣaṇe kriyamāṇe saṃdehaḥ, kiṃ prasthitadevatā—atikrā<note><p>atikrāntaḥ—atikrāntayāgānvayaḥ | anena ca bhāṣyasthaṃ prasthittapadaṃ vyākhyātaṃ veditavyam |</p></note>nto 'pīndra upalakṣayitavya uttarāśca bhitrāvaruṇādyā indramitrāvaruṇapītasyetyevamutendramitrāvaruṇādāya eva kevalā iti | kutaḥ saṃśayaḥ | kiṃ devatāntarasaṃcāreṇa pūrvadevatāsaṃbandho 'panīta uta neti | yadyapanītastataḥ kevalamitrāvaruṇādyupalakṣaṇam | athānapanītastata indro 'pyupalakṣaṇīya iti | kiṃ prāptam | siddhāntenaiva tāvadupakramaḥ ‘sarveṣāmupalakṣaṇam dviśeṣatvāt’ iti || 30 ||</p>
	    </div><!-- sūtra !-->
	    <div n="31" type="sūtra">
	      <p>āśrāvaṇapratyāśrāvaṇādibhiḥ pradānakāle devatāntarasaṃvādādasya dravyasyāpanītā pūrva<pb n="790" break="no"/>devatā | na ca prakṛtāvapanītadevatāsaṃbandhopalakṣaṇaṃ kṛtam | tasmādihāpi na kartavyamiti || 31 ||</p>
	    </div><!-- sūtra !-->
	    <div n="32" type="sūtra">
	      <p>athavā nāpanītamindrasya devatātvam | kutaḥ |</p>
	      <lg>
		<l>devatāṃ yāṃ yaduddiśya dravyaṃ svatvena gṛhyate |</l>
		<l>tasyāstadeva saṃbandhi nānyattanmadhyapātyapi ||</l>
	      </lg>
	      <p>śāstralakṣaṇo hi devatāsaṃbandhaḥ śāstreṇaiva grahaṇavelāyāṃ devatārthatvaṃ prakramyate | yacca prakramyate tadeva samāpyate nānyat | iha ca vacanātsaśeṣeṣu camaseṣvanyaduttaradevatārthaṃ dravyaṃ grahītavyamiti gamyate | tatra camasopalakṣaṇatvenopapannaḥ śeṣaḥ | yadā ca grahaṇavelāyāmasya devātārthatvaṃ nāvadhṛtaṃ tadā pradānavelāyāṃ yathāgṛhītahomātsaṃnihito 'pyasāvasaṃkalpitatvānna devatārtho bhavati | na vā 'sya tadānīṃ saṃkalpāntaramasti | vacanābhāvāt | na cetarasaṃkalpena prasaṅgātsaṃspṛśyate | vibhaktavelāyāṃ saṃkalpitvāt | na ca pradānakāle punaḥ saṃkalpāntaramasti | sakṛtsaṃkalpitasya punaḥ saṃkalpayitumaśakyatvāt | na hyekameva dravyamasakṛttyajyate | tasmānna pradānakāle saṃkalpo 'stīti | yadyapi tāvaddevatā pratyakṣaṃ bhuñjīta tathā 'pi haṃsa ivodakātkṣīraṃ paścāttanameva sā somaṃ vivicya bhuñjīta, kimuta yadoddeśamātropakāriṇī devatā punarabhyunnītasyaivoddiśyate na pūrvaśeṣasya | tena punarabhyunnīte dīyamāne pūrvaśeṣaḥ kevalamutsṛjyate na tu dīyate | yastu bhakṣaṇavelāyāṃ <pb n="791"/>tadekadeśaḥ kaścitso 'napanītendrasaṃbandhitvāttathaivopalakṣayitavya iti || 32 ||</p>
	    </div><!-- sūtra !-->
	    <trailer>iti punarabhyunnītabhakṣaṇe indrasyāpyupalakṣaṇādhikaraṇam || 12 ||</trailer>
	  </div><!-- adhikaraṇa !-->
	  <div n="13" type="adhikaraṇa">
	    <head type="toc">pātnīvatabhakṣaṇe pūrvadevatānupalakṣaṇādhikaraṇam</head>
	    <div n="33" type="sūtra">
	      <p>pūrvāpavādārthamārambhaḥ | dvidevatyānāmaindravāyavādīnāṃ śeṣā ādityasthālyāṃ nikṣipyante | tato 'pi punarāgrayaṇasthālyāmāgacchanti | tataśca pātnīvatagrahaṇaṃ śrūyate ‘upāṃśupātreṇa pātnīvatamāgrayaṇātgṛhṇāti’ iti | tasya hutaśeṣe bhakṣyamāṇe pūrvavadevendravāyupatnīvatpītasyaivamādyu<note><p>vāyvindravāyumitrāvaruṇāśvipatnīvatpītasyetyevamūhaprakāra ādiśabdena sūcitaḥ |</p></note>palakṣaṇaṃ kartavyamiti pūrvapakṣaḥ || 33 ||</p>
	    </div><!-- sūtra !-->
	    <div n="34" type="sūtra">
	      <p>naitatpūrveṇa sadṛśam | kutaḥ |</p>
	      <lg>
		<l>yasya grahaṇavelāyāṃ saṃnidhiḥ so 'panīyate |</l>
		<l>saṃhatena hi saṃkalpaḥ kartavyastatra codyate ||</l>
	      </lg>
	      <p>āgrayaṇaprāpteṣu hi dvidevatyeṣu patnīvatsaṃkalpaścodyate | tatra yadyapi tāvalparakīya evaṃ saṃkalpastathā 'pi prasaṅgasiddhiramivāryā kimuta yadā so 'pi saṃkalpanīyaḥ śruta eva | tathā hi |</p>
	      <lg>
		<l>yo 'paityāgrayaṇātsomaḥ sa pātnīvata iṣyate |</l>
		<l>śeṣaścaiva tato 'paiti tena saṃkalpyate tadā ||</l>
	      </lg>
	      <p><pb n="792"/>yadā hyāgrayaṇaṃ pātnīvataṃ karotīti śrūyeta tataḥ saṃnihito 'pyanāgrayaṇatvācchāstravalena śeṣaḥ kathaṃcitsaṃkalpādapanīyeta | atra punaḥ ‘āgrayaṇādgṛhṇāti’ iti śrūyate | nā ' 'grayaṇasyā ' 'grayaṇamiti vā | tadyathā vṛkṣātparṇaṃ patatītyukte kaṅkakurarādipatramapi pratīyate | vṛkṣasyāpādānamātropakṣīṇatvāt | evamihāpyāgrayaṇādapetatvaṃ patnīvatsaṃbandhakāraṇaṃ nā ' 'grayaṇatvam | samānadeśayośca saṃpā<note><p>saṃpātaḥ—dvidevatyaśeṣaḥ |</p></note>tāgrayaṇayorya evāpauti sa evā ' 'grayaṇādapeta iti śakyate vaktum | tāvacceha nimittam | yattu tanmiśrādanāgrayaṇādapyapaiti na tatpratiṣedhe vidhau vopayujyate | na hyanāgrayaṇādapeto na pātnīvata iti vacanamasti | yadi vā 'yamarthaḥ syāttato yo 'pyāgrayaṇastato 'paiti so 'pyāgrayaṇānāgrayaṇāpetatvādapātnīvataḥ prāpnoti | tasmādāgrayaṇādevetyasyāśakyatvādapramāṇakatvāccāvaśyamevamāśrayitavyam | āgrayaṇāttāvadapeta iti | tacca saṃpātasyāpyaviśiṣṭamityupapannaṃ devatāsaṃbandhitvam | na ca pūrvadevatārthatvamanapanīyottarasaṃbandho 'vakalpata ityupapannaṃ pūrṇakabhojanavadanupalakṣaṇam | <hi rend="bold">nanu yo 'sau pūrvadevatārthastasyaivāyamavayava</hi> iti—bhūtapūrvagatyabhiprāyam | ācāryastu svayamevainamabhyupagamayāmīti manvānaḥ parihasati tāvat | <hi rend="bold">na hi hutasyāvayavo dṛśyata iti</hi> | na hi hutādanyattasyā devatāyā vidyate tasyāpanītatvādityabhiprāyaḥ | parastvavyutpannābhiprāya āha—<hi rend="bold">nanu prakṛtāvapīti</hi> | saṃkalpavelāyāṃ tatra devatāvyapadeśa ityuttaram | itara āha—atrāpyevamevā ' 'sīditi | siddhāntavādī vadati | etadeva prakṛtivilakṣaṇamiti | na cāpanītasya tatropalakṣaṇaṃ kṛtam | iha tu <pb n="793"/>sphuṭamapanītatvamuktam | tasmātpatnīvānevopalakṣaṇīya iti siddham || 34 ||</p>
	    </div><!-- sūtra !-->
	    <trailer>iti pātnīvatabhakṣaṇe pūrvadevatānupalakṣaṇādhikaraṇam || 13 ||</trailer>
	  </div><!-- adhikaraṇa !-->
	  <div n="14" type="adhikaraṇa">
	    <head type="toc">pātnīvatabhakṣaṇe tvaṣṭuranupalakṣaṇādhikaraṇam</head>
	    <div n="35" type="sūtra">
	      <p>tasminneva pātnīvate patnīvatā saha pātṛtvanirdeśānmāntravarṇikaṃ tvaṣṭurdevatātvamiti pūrvapakṣaḥ || 35 ||</p>
	    </div><!-- sūtra !-->
	    <div n="36" type="sūtra">
	      <p>naivopalakṣayitavyastvaṣṭā | kutaḥ |</p>
	      <lg>
		<l>mantracodakayostāvadatulyatvaṃ balābale |</l>
		<l>pātṛtvenāpyatulyatvaṃ saha mātrā 'bhidhānataḥ ||</l>
	      </lg>
	      <p>vidhau hi kevalaḥ patnīvāndevatā nānyasahitaḥ | taddhitenāsau codyate | na ca taddhito 'nyasāpekṣādutpadyate | tenāpi māntravarṇikī durbalā | na ca mantravarṇasya taddevatātvakalpanayā vinā karmānaṅgatvam | patnīvadabhidhānena tatsiddheḥ | na ca tvaṣṭurabhidhānamanyathā nopapadyate | stutyarthamātratvenopapadyamānatvāt | ata eva ca mantrārtho bhavati <pb n="794"/>yastvaṃ tvaṣṭrā sahitaḥ sa somaṃ pibeti | itarathā pātṛtvenaiva tāvatkīdṛśaṃ devatābhidhānaṃ, devatāyā <hi rend="bold">udde</hi>śamātropakāritvāt | kiṃ punaryadā tatrāpi sāhityamātraśravaṇātkevalamutprekṣā | na cāsāvaikāntikī | vinā 'ṣi kāryayogitvena sahaśabdaprayogāt | tadyathā | sahaiva daśabhiḥ putrairbhāraṃ vahati gardabhī | tatra hyetāvānevārtho vijñāyate satsvapi daśasu putreṣu saiva vahatīti | tasmānna tvaṣṭurdevatātvamavagamyate | ato nopalakṣayitavyaḥ || 36 ||</p>
	    </div><!-- sūtra !-->
	    <trailer>iti pātnīvatabhakṣaṇe tvaṣṭuranupalakṣaṇādhikaraṇam || 14 ||</trailer>
	  </div><!-- adhikaraṇa !-->
	  <div n="15" type="adhikaraṇa">
	    <head type="toc">pātnīvatabhakṣaṇe trayastriṃśato 'nupalakṣaṇādhikaraṇam</head>
	    <div n="37" type="sūtra">
	      <p>adhikaraṇātideśo 'yam | etāvatā tu viśeṣeṇātulyatvāśaṅkā | yena ya evāsāvagnirdevatābhūtaḥ sa evātra trayastriṃśaddeveṣu bhoktṛṣu pariveṣṭṛtvena viniyujyata | tena mantravarṇātteṣāmeva prādhānyena devatātvaṃ vijñāyate | guṇabhūto 'gniḥ | pūrvatra ca sahatvamātrābhidhānādatulyatvena tvaṣṭā nirākṛtaḥ | tadiha viparītamatulyatvam | patnīva<note><p>patnīvattvasya devatāguṇamātratayā davatātvapratipādanamātrārthā taddhitayuktā codanā ‘pātnīvataṃ gṛhṇāti’ itītyarthaḥ |</p></note>ttvaguṇamātradevatātvapratipādanamātrārthā ca taddhitacodanā | sā yathā ‘agnā i patnīvāḥ’ iti mantravarṇātprāpnuvatā 'gninā guṇinā na virudhyate | evaṃ trayastriṃśatā 'pi devaiḥ | aviśiṣṭo <pb n="795"/>hi teṣāmapi mantravarṇaḥ ‘patnīvatastriṃśataṃ trīṃśca devān’ iti | na ca codanayā devatāntaraṃ pratiṣiddham | yena mantravarṇagamyaṃ neṣyate | na ca mātravarṇikyāṃ coditāparityāgena gṛhyamāṇāyāṃ kaścidvirodhaḥ | na ca pramāṇāntaragamyāyāṃ taddhitasya sāpekṣatvam | yadi sa eva triṃśadapekṣaṃ patnīvantaṃ vidadhyāttataḥ sāpekṣadoṣaṃ pratipadyeta | mantrasya tu sāpekṣamapi vadato naiva kaścidvirodhaḥ | samuccayāśrayaṇāccāvirodhitvam | kathaṃ tulyārthayoḥ samuccaya iti cet | na syātsamuccayaḥ | yadi mantreṇobhayaparāmarśo na kriyate | sa tu codanāvagatamagnimaparityajanneva pariveṣṭṛtvena na siddhaṃ devatātvamabhidadhattrayastriṃśato devatātvamāha | tasmātsamuccaye sati sarveṣāmupalakṣaṇam | tanmantravyākhyānena darśayati—yājyāmabhidadhadevaṃ hyagneragnīdadhyeṣaṇaṃ karoti | sanmānapūrvako niyogo 'dhyeṣaṇam | tadevaṃ kriyate āyāhīti | chandasi ‘vya<note type="reference"><ref cRef="Aṣṭā:1.4.82">( pā. sū. 1-4-82 )</ref></note>vahitāśca’ iti vyavahitasyā ' 'ṅaḥ prayoga aibhiriti | upari vakṣyamāṇatrayastriṃśatā devaiḥ sahaikarathārụ̄dho 'śvavibhavādvā nānārathārūḍhaḥ | tataścārvāgāgatya tāṃśca patnībatastriṃśataṃ devān, ‘anuṣvadhaṃ-svadhāṃ-annaṃ somākhya<note><p>anu—upalakṣaṇīkṛtya |</p></note>manu, āvaha | tataśca mādaya—saṃtarpayetyarthaḥ | tena sphuṭameṣāṃ bhoktṛtvamityevaṃ prāpte brūmaḥ | trayastriṃśato nopalakṣaṇīyā iti | kutaḥ |</p>
	      <lg>
		<l>coditārthānurodhena mantraḥ sarvaḥ pravartate |</l>
		<l>tena tvaṣṭṛvadevātra triṃśatā 'gnerabhiṣṭutiḥ ||</l>
	      </lg>
	      <p>pātnīvatacodanārthasmaraṇahetunā mantreṇa na śakyamacoditamagneḥ pariveṣṭṛtvamitareṣāṃ ca moktṛtvaṃ prakāśayitum | ato mantrasya parārthatvānna codanāmatikramya svātantryeṇa trayastriṃśatprakāśanasāmarthyamavakalpate | vidhānasāmarthyaṃ tu dūrabhraṣṭameva | na ca triṃśato devatā<pb n="796" break="no"/>tvameva smārayati coditāgnyaiśvaryaprakāśanaparatvena trayastriṃśatprakīrtanāt | katham |</p>
	      <lg>
		<l>a<note><p>aprasiddhetikārikāyā ayamarthaḥ—yasyānyato 'prasiddheśvaratvasyāgnerdātṛtvaṃ kīrtyate tasyaiśvaryārthaṃ taddātṛtvaṃ kīrtitaṃ pratīyate | na hi tasye dātṛtvakīrtanasya mukhyo dātṛtvarūpo 'rthaḥ saṃbhāvanārha iti navarṇamadhyāhṛtya jñeyaḥ |</p></note>prasiddheśvaratvasya dātṛtvaṃ yasya kīrtyate |</l>
		<l>tadasaṃbhāvya mukhyārtha aiśvaryārthaṃ pratīyate ||</l>
	      </lg>
	      <p>yadi hyaprattāvasthameva dravyaṃ tvaṃ dehīti mukhyamevocyate, tataḥ pratāraṇameva syāt | atha tu tvamevātra dātā svāmī na vayaṃ svāmina ityetatparaṃ bhavati | yathā loke kaściducyata kiṃ tvayi bhavati nimantrite tvayaivānye nimantraṇīyā iti | tato vākyaṃ saṃbaddhaṃ bhavati | coditakaraṇācca dṛṣṭārthaṃ bhavati | mādāyasvetyapi mukhyasya ma<note><p>madasyāsaṃbhavāditi—śabdarūpatvāddevatāyā vigrahādipañcakābhāvāditi śeṣaḥ |</p></note>dasyāsaṃbhavādetebhya ityetallakṣayati | dātṛtvamapyagrerdṛṣṭārthameveti saṃpradānalakṣaṇārthaṃ vijñāyate | vispaṣṭaṃ ca taddhitena yadanyanirapekṣamavagataṃ tanmantrānurodhena bādhitaṃ na syāt | kathaṃ punaḥ pātnīvatamiti codite 'gnirdevatā 'vagamyate na punastrayastriṃśaddevatā syāt | ata āha—<hi rend="bold">patnīvāṃścā <pb n="797"/>gniriha</hi> gṛhyate, na trayastriṃśat, <hi rend="bold">agne patnīvanniti</hi> sāmānādhikaraṇyadarśanāt | nanu triṃśatā 'pi saha sāmānādhi<hi rend="bold">karaṇya</hi>masti ‘patnīvatastriṃśatam’ iti | satyamasti | tathā 'pyatrāgniḥ patnīvāngṛhyate | taddhitanirdeśena hi prātipadikārthasya saṃkhyāviśeṣābhivyaktirbhavati | tatra prā<note><p>prātipadikārthānanyatheti | ayamāśayaḥ—niḥsaṃkhyapratipadikārthāyogātsaṃkhyāyāṃ kalpyamānāyāṃ niyatakramatvātsaṃkhyānāmekādikrameṇa kalpyatvādekatvakalpanenānupapattau parihṛtāyāṃ dvitvādikalpane pramāṇābhāva iti |</p></note>tipadikārthānanyathāsaṃbhavādekavacanāntena vigraho bhavati | patnīvāndevatā 'syeti | triṃśacca nityaṃ bahuvacanāntaḥ | tasmānna tebhyastaddhita iti devatāttvābhāva iti || 37 ||</p>
	    </div><!-- sūtra !-->
	    <trailer>iti pātnīvatabhakṣaṇe trayastriṃśato 'nupalakṣaṇādhikaraṇam || 15 ||</trailer>
	  </div><!-- adhikaraṇa !-->
	  <div n="16" type="adhikaraṇa">
	    <head type="toc">anuvaṣaṭkāradevatānupalakṣaṇādhikaraṇam</head>
	    <div n="38" type="sūtra">
	      <p>anuvaṣaṭkāradevatāyāścodanayā mantravarṇena ca devatātvamaikāntikam | tasmādupalakṣaṇīyā iti | evaṃ prāpte 'bhidhīyate |</p>
	      <lg>
		<l>yathā paścāttanaḥ pātā pūrvapātrupalakṣaṇam |</l>
		<l>aprākṛtaṃ na kurvīta tathaināmapi devatām ||</l>
	      </lg>
	      <p>na hyeṣā prakṛtāvupalakṣitā | na ceha prākṛtakāryāpannā | tasmānnopalakṣayitavyeti || 38 ||</p>
	    </div><!-- sūtra !-->
	    <trailer>iti anuvaṣaṭkāradevatānupalakṣaṇādhikaraṇam || 16 ||</trailer>
	  </div><!-- adhikaraṇa !-->
	  <div n="16-1" type="adhikaraṇa">
	    <head type="toc">indrapītādhikaraṇoktadvitīyohapūrvapakṣanirākaraṇam</head>
	    <div n="39" type="sūtra">
	      <p><pb n="798"/>sthi<note><p>indrapītādhikaraṇapūrvapakṣaprayojanasyānaindrasobhakṣaṇānāmamantrakaṃtvasya ‘yathādevataṃ caṃ’ iti sūtreṇa kṛtamākṣepamapekṣyetyarthaḥ |</p></note>tāduttaram | na yathādevatamūhaḥ | kiṃ tarhi | anaindrāṇāmamantrakameveti | kutaḥ |</p>
	      <lg>
		<l>tulyaprakaraṇā hyeṣā jyotiṣṭomakriyeṣyate |</l>
		<l>prakṛtirvikṛtiśceṣṭā na cā ' 'tmaivā ' 'tmanaḥ kvacit ||</l>
	      </lg>
	      <p>yadi hyabhyāsāḥ pṛthakkarmāṇi bhaveyustataḥ prakṛtivikārabhāvaḥ syāt | na tvevamasti | na caiṣāṃ somo dharmā vā kenacidvihitāḥ | yena tu prakāreṇaiko gṛhṇāti tena sarve | yathā vakṣyati ‘tadvatsa<note type="reference"><ref cRef="MīSū:3.6.9.30">( a. 3 pā. 6 a. 9 sū. 30)</ref></note>vanāntare grahāmnānam’ iti | na ca mantravaśenaindraviṣayatā somasya | pratyakṣatā śrutyā sarvaviṣayatvabodhāt | na ca yathā 'nārabhyavādenā 'havanīyaḥ sarvahomārtha iti tadrahitakarmāntarābhāvādāhitāgneradhikāraḥ, evamiha mantraḥ sarvasomārthaḥ | prakaraṇapaṭhitaḥ sāmarthyādindrārthaṃ prakāśayiṣyati | anyastu tenāprakāśita eva grahīṣyate māsyate vā | athavā vivekābhāvātsarvasminneva gṛhyamāṇe saṃkalpamātreṇa vyavasthāsyate | athavā subrahyaṇyāvanmukhyatayendraprakāśanārtho bhavati | tatprabhṛtaye devatāsamudāyāyetyarthaḥ | athavā vidhiśabde vasumattvasyābhāvāttadguṇaprakāśanaṃ vyarthamiti vasumattvenetaradevatāsahitāyetyetadabhidhīyate | tasmātsarvatra samānavidhānaḥ somaḥ | tataśca vikāratvābhāvaḥ | yattvanu<note><p>‘yalliṅgamuktam, iti bhāṣyamasaṃbandhipadavyavāyāttata utkṛṣyādhunā vyākaroti-yattvityādinā | jagatīcchandasa iti padasthāne 'nuṣṭucchandasa iti padaprakṣepa kārya ityarthaḥ |</p></note>ṣṭupchandaso vināma—vidhānādvikṛtitvamiti <pb n="799"/>tatsamānavidhānatve 'pi tṛtīyasavanatvājjagacchandastve prāpte viśiṣṭavidhānatvenopapatsyate | athavā saṃsthānāṃ vikāratvādupapanna evātroha ityadarśanameva | tasmādaindreṣveba bhakṣaṇamantro mānagrahaṇavacca na tadvaśena bhakṣaniyama ityanyeṣāmamantrakaṃ bhakṣaṇam || 39 ||</p>
	    </div><!-- sūtra !-->
	    <trailer>iti indrapītādhikaraṇoktadvitīyohapūrvapakṣanirākaraṇam ||</trailer>
	  </div><!-- adhikaraṇa !-->
	  <div n="17" type="adhikaraṇa">
	    <head type="toc">aindrāgnabhakṣasyāmantrakatvādhikaraṇam</head>
	    <div n="40" type="sūtra">
	      <p>atha yatrānyasahita indro devatā tatra kimindrapītavyapadeśo 'sti neti saṃdehe 'stīti brūmaḥ | kutaḥ |</p>
	      <lg>
		<l>na devatātvamindrasya tatpītatvena kathyate |</l>
		<l>tena nā ' 'gneyatulyatvamasāmarthyādiheṣyate ||</l>
	      </lg>
	      <p>āgneye hi yajamānasaṃkalpo viśeṣaṇatvena saṃkīrtyate | sa ca taddhitenānyanirapekṣāgniviṣaya upātta iti sāpekṣaṃ na pratipādayati | atra punarindrapīta iti saṃpradānavyāpāro viśeṣaṇam | sa cobhayorapi saṃkalpyamānayoḥ pratyekaṃ kenacidaṃśena vidyate | yasya ca yāvānvyāpāraḥ sa tena pātetyupalakṣyate | tenaindrā<note><p>‘yasya hyavayavāntaram’ iti bhāṣyaṃ pūrvabhāṣyeṇāsaṃbaddhatvādutkṛṣya byākhyeyatāṃ matvā kathamubhābhyāṃ peye, ekasya pātṛtetiśaṅkānirāsārthatayā ‘tasyendrāgnibhyām’ iti bhāṣyaṃ tāvadādau vyācaṣṭe—tenaidrāgnasyetyādinā |</p></note>gnasyendrāgnibhyāṃ pibadbhyāmardhamindrapītamarddhamagnipītamiti śakyaṃ vaditum | na ca<note><p>hutaviṣayatvātpītatvavyapadeśasya kevalendradevatye 'pi hutaśeṣasya nendrapītatvamiti śaṅkānirasārthaṃ ‘yasya hīti’ pūrvamupekṣitaṃ bhāṣyamadhunā vyācaṣṭe-na ca vartamānasyetyādinā |</p></note> vartamānasya sākṣādindrapītatvamiti hutāvayavadvāreṇa vyapadeśaḥ | na ca tasyeyattāniyamo 'sti, etāvatā pītena vyapadeṣṭavya iti | tasmādviśeṣaṇopapattermantravadbhakṣaṇamiti || 40 ||</p>
	    </div><!-- sūtra !-->
	    <div n="41" type="sūtra">
	      <p><pb n="800"/>satyaṃ yadi devatāvyāpāraḥ pātṛtvamiha viśeṣaṇaṃ syāttata aindrāgno 'pi gṛhyeta | na tvasmākaṃ devatā pibati | kiṃ tarhi | saṃkalpaviṣayatvenaivopayujyate | na ca miśrasaṃkalpe 'nyataravyapadeśaḥ saṃbhavati | taddhitavatsamāsasya sāpekṣeṣvapravṛtteḥ | tasmādāgneyacaturdhākaraṇavadeva kevalendradevatyaviṣayatvānnaiva vyapadeśa ubhayadevatyaḥ saṃbhavatīti mantranivṛttiḥ | anenaiva ca viśeṣeṇāsyāpunaruktatvam | yatpūrvapakṣavādī na devatātvamiha viśeṣaṇaṃ, kiṃ tarhi, saṃpradānagataṃ pātṛtvaṃ, tacca pratyekamapyastīti manyate | siddhāntavādī tu mukhyapātṛtvāsaṃbhavāddevatātvamevānena lakṣyata ityāpādayati | yadyapi ca mukhyaṃ pātṛtvaṃ devatāyāṃ bhavettathā 'pi dravyasya tatpītatvamaśakyaṃ vaktum | katham |</p>
	      <lg>
		<l>yo hi tāvaddhutaḥ somaḥ sa naivamabhidhīyate |</l>
		<l>na ca tasyendrapītatvādahutasyendrapītatā ||</l>
	      </lg>
	      <p>camasastho hīndrapītatvena vyapadiśyate | na cāsāvindrapītaḥ hutaviṣayatvādindrapītavyapadeśasya | tasmādavaśyavidyamānadharmābhidhānādindrāya saṃkalpita indrapītaḥ pratyetavyaḥ | tataścā ' 'pannaṃ devatātvamevopalakṣaṇamiti | na ca hutasomagataṃ pītatvaṃ tatropacarituṃ śakyam | ātmadharmeṇaiva saṃkalpenābhidhānopapatteḥ | ekadeśe 'pi hi hūyamāne sarvamidaṃ dravyaṃ devatoddeśena tyajyamānaṃ yāgaṃ sādhayati | ato 'sau nirvapateriva yajirevātra pibaterarthaḥ | tenaindrayāgasādhanādindrapītapratyayasāmarthyānmantranivṛttiḥ || 41 ||</p>
	    </div><!-- sūtra !-->
	    <trailer>iti aindrāgnabhakṣasyāmantrakatvādhikaraṇam || 17 ||</trailer>
	  </div><!-- adhikaraṇa !-->
	  <div n="18" type="adhikaraṇa">
	    <head type="toc">gāyatracchandasa ityādernānāchandaske viniyogādhikaraṇam</head>
	    <div n="42" type="sūtra">
	      <p><pb n="801"/>idamapavādādhikaraṇam | tatra pūrvavadeva tāvatsāpekṣamāyatracchandaḥsādhanake samāsābhāvādgāyatracchandastvānupapatteryatra kevalā gāyatryupayuktā sa eva mantreṇābhidhātavyo nānya iti prāpte 'bhidhīyate || 42 ||</p>
	    </div><!-- sūtra !-->
	    <div n="43" type="sūtra">
	      <lg>
		<l>yatra nāmopapadyeta nirapekṣaṃ viśeṣaṇam |</l>
		<l>sāpekṣasyāgrahastatra na tu yatrāpi nāsti tat ||</l>
	      </lg>
	      <p>u<note><p>gṛhyata iti—idrapītaśabdaḥ savanaparatayeti śeṣaḥ |</p></note>ktaṃ hyetaccaturdhākaraṇe 'pi | yadi kevalāgnidevatyaḥ prakaraṇe na syāttataḥ sāpekṣadevatyo 'pi gṛhyeteti | tadiha kevalendradevatyasadbhāvādindrapītatvaṃ sāpekṣendradevatyānnivṛttaṃ na tu kevalagāyatracchandastvaṃ kasyacidasti | trayāṇāmapi vedānāṃ kvacitsādhanāṃśa chandontarāṇāmavaśyaṃbhāvitvāt | ato rathaṃtarasāmatvamiva nānāchandaskāsveva gāyatracchandastvam | ata eva nityasāpekṣeṣu naitadbhaviṣyati sāpekṣamasamarthamiti | tasmānnānāchandaske 'pi mantra iti siddham || 43 ||</p>
	    </div><!-- sūtra !-->
	    <trailer>iti gāyatracchandasa ityādernānāchandaske viniyogādhikaraṇam || 18 ||</trailer>
	  </div><!-- adhikaraṇa !-->
	  <div n="19" type="adhikaraṇa">
	    <head type="toc">indrapītādhikaraṇam</head>
	    <div n="44" type="sūtra">
	      <p>sthitāduttaram | anindrapīteṣvapyavikṛta eva mantraḥ prayoktavyo nāmantrakaṃ bhakṣaṇam | kutaḥ |</p>
	      <lg>
		<pb n="802"/>
		<l>indreṇa yasminsavane pītaḥ somo nirūpyate |</l>
		<l>tasya yo 'nyo 'pi saṃbandhī sa evaṃ vyapadiśyate ||</l>
	      </lg>
	      <p>naivamabhisaṃbandhaḥ indrapītasya somasyeti | kiṃ tarhi | indrapītasya prātaḥsavanasya yaḥ saṃbandhīti | na ca prātaḥsavanaśabdaḥ somasamānādhikaraṇaḥ, kratubhāgavacanatvāt | tadgatasomavācitve ca prātaḥsavanīyasyeti prasaṅgāt | ataḥ savanasyendrapītasyeti ca samānādhikaraṇe somasaṃbandhavyatirekajanite ṣaṣṭhyau | somasyeti tu vyadhikaraṇā somaviṣayā 'vayavavyatirekanimittā ṣaṣṭhī | tena padāntarasāmarthyātsaṃyogaprakaraṇāviśeṣācca prayoktavya eva eṣa mantraḥ | kasmādevaṃ gṛ<note><p>prāyaścittāmnānāditi—‘vi vā eṣa indriyeṇa vīryeṇarṣyate yaḥ somaṃ vamiti | tasmātsomendraṃ caruṃ nirvapetsomavāminaḥ’ ityādineti śeṣaḥ |</p></note>hyata iti cet | <note><p>soma iti—indrapītaśabdenābhidhīyamāna ityarthaḥ | anena ca ‘bhaktyā hyapītaḥ’ iti bhāṣyaṃ vyākhyātaṃ veditavyam |</p></note>some bhāktatvaprasaṅgāt | pūrvasaṃkalpito hi samudāya indrapīto mukhyastasya cāyamavayava upacārādevamabhidhīyate | na caitadyuktam | tasmātsarvasomānāmindrapītasavanasaṃbadhitvānmantravadbhakṣaṇamiti siddhamiti || 44 ||</p>
	    </div><!-- sūtra !-->
	    <trailer>iti indrapītādhikaraṇam || 19 ||</trailer>
	  </div><!-- adhikaraṇa !-->
	  <trailer>iti śrībhaṭṭakumārilaviracite mīmāṃsābhāṣyavyākhyāne tantravārtike tṛtīyādhyāyasya dvitīyaḥ pādaḥ |</trailer>
	</div><!-- pāda !-->
	<div n="3" type="pāda">
	  <div n="1" type="adhikaraṇa">
	    <head type="toc">vedopakramādhikaraṇam</head>
	    <div n="1" type="sūtra">
	      <p><pb n="803"/>evaṃ liṅgaviniyogamupavarṇya saṃprati vākyaviniyogaḥ prastūyate | tatrodāharaṇam | ‘uccairṛcā kriyate’ ityādi vākyam | ‘tadyadi ṛkta ulbaṇaṃ kriyate gārhapatyaṃ paretya bhūḥ svāheti juhuyāt’ ‘yadi yajuṣṭo yadi sāmataḥ’ ityādi ca | tatra kimṛgyajuḥsāmaśabdairuccaistvopāṃśutvadharmavidhau mahāvyāhṛtyagnitrayasaṃbaddhahomavidhau ca pūrvotta<note><p>pūrvottarapadeti—upakramopasaṃhārasthapadetyarthaḥ |</p></note>rapadasaṃbandhanirapekṣābhidhānaśrutivaśena ‘teṣāmṛ<note type="reference"><ref cRef="MīSū:2.1.10.35">( a. 2 pā. 1 a. 10 sū. 35 )</ref></note>gyatrārthavaśena pādavyavasthā’ ityevaṃlakṣaṇānāmṛgādijātānāṃ grahaṇamuta samastamantrabrāhmaṇātmakānāṃ vedānāmiti | kutaḥ saṃśayaḥ | ekavākyopakramopasaṃhāraśrutyorvipratipatteḥ | upakrame hi vedāḥ śrūyante | upasaṃhāre tu ṛgādijātāni | tatra yadi vopakramasthavedapadamavayavabhūtajātalakṣaṇārtham | athavopasaṃhārasthamṛgādijātaṃ sabrāhyaṇakasamudāyalakṣaṇārthamiti samañjasāsamañjasayoḥ saṃdehaḥ | sa ca ‘aktāḥ śarkarāḥ’ itivadākṣepaparihārābhyāṃ samarthanīyaḥ | evaṃ tarhi tenaiva<note><p>tenaiveti—aktādhikaraṇenaivetyarthaḥ |</p></note> gatatvānnaitadārabdhavyam | nāyamupālambhaḥ | saṃdigdheṣu hi vākyaśeṣasya tatra prāmāṇyamuktam | iha punarvidhyuddeśavartināmṛgādiśabdānāṃ niḥsaṃdigdhamantrabhedajātavacanatvādasaṃdigdha eva vidhyuddeśaḥ | tena vyavadhāraṇakalpanayā 'nyatarapakṣāvadhāraṇaṃ kāryamityārabhyate | kiṃ prāptam | tadīyapūrvapakṣanyāyenaiva vidhyuddeśaśrutibalīyastvājjātādhikāra iti | kiṃ ca |</p>
	      <lg>
		<l>yathā ca dravyasāmānyaṃ kriyā vā na virudhyate |</l>
		<l>viśeṣairvākyaśeṣasthairnaivaṃ vedairṛgādayaḥ ||</l>
	      </lg>
	      <p>na kathaṃcidṛgādiśabdena brāhmaṇaṃ vaktuṃ śakyam | śaknoti tu vedaśabda ekadeśe 'pi vartituṃ, samudāyaśabdānāmekadeśeṣvapyupalabdheḥ, yathā grāma āyāta iti | tathā cādhyetārastatraiva sutarāṃ prayuñjate vedamadhīmahe vedo vartata iti | na ca brāhmaṇamadhīyānāstathā <pb n="804"/>vadanti | kiṃ<note><p>api cetyādi bhāṣyaṃ vyācaṣṭe—kiṃ cetyādinā |</p></note> ca |</p>
	      <lg>
		<l>jātasya hi vyavasthānācchakyaṃ dharmāvadhāraṇam |</l>
		<l>saṃkīrṇatvāttu vedānāṃ bhavettaddharmasaṃkaraḥ ||</l>
	      </lg>
	      <p>ṛco hi tā eva kāścittriṣvapi vedeṣu paṭhyante | tathā yajūṃṣi | tatra yadi vedatvaṃ dharmasaṃbandhahetutastādṛśeṣu na jñāyate ko dharmaḥ kriyatāmityanyāyyo vā vikalpa āśrīyate | vedāntaravyapadeśasya tulyabalatvāt | jātipakṣe tu naiṣa doṣaḥ | na hyekasminvarṇasamūhe jātidvayaṃ samavetam | jyotiṣṭomaprakaraṇaṃ caivamanugrahīṣyate | anyathā vedasya samasteṣṭipaśvekāhāhīnasatraviṣayatvādyāvadvedānusārī dharmaḥ prakaraṇamullaṅghya sārvatrikaḥ syāt | nanu jātādhikāre 'pi vedavajjātasya prakaraṇāntareṣvapi bhāvāttulyametat | atha prakṛtajātātikramakāraṇābhāvādiha vyavasthā, sā vedapakṣe 'pyaviśiṣṭā | yāvanprakaraṇe veda ityavadhāraṇāt | naitattulyam | kutaḥ |</p>
	      <lg>
		<l>pratisaṃghātavartitvājjātaṃ prakaraṇe 'sti naḥ |</l>
		<l>vedo mahāsamūhatvātprakṛtau na samāpyate ||</l>
	      </lg>
	      <lg>
		<l>sarvargādisamūheṣu jātaṃ vyāsaṅgi cedbhavet |</l>
		<l>prakṛtau na samāpyeta tatastadapi vedavat ||</l>
	      </lg>
	      <lg>
		<l>mantra<note><p>mantrabrāhmaṇetyādiślokadvayasyāyamarthaḥ— ‘vidhirvidheyaṃ tarkaśca vedaḥ’ iti kātīyānāṃ vidhiśabdoktasya brāhmaṇasya vidheyaśabdoktānāṃ mantrāṇāṃ tarkapadoktasya ‘yato vā imāni bhūtāni jāyante’ ityādyupaniṣadbhāgasya ca vedatvasmṛtestatsamūhe kāṭhakādyākhye kratuviṣaye vedatvaṃ vyāsajya vatate | pādasamūhe ekavākyabhūtamṛgjātaṃ, padasamūhe yajurjātamavacchedarūpabhaktyavayavātmakaparvasamūhe sāmajātaṃ ca paryāpya vartata iti |</p></note>brāhmaṇatarkāṇāṃ samūhe kāṭhakādike |</l>
		<l>vedatvaṃ vartate nityamanekakratugāmini ||</l>
	      </lg>
	      <lg>
		<l>samūhāstvekavākyānāṃ ye pādapadaparvaṇām |</l>
		<l>ṛgyajuḥsāmajātāni pratyekaṃ teṣu santi naḥ |</l>
	      </lg>
	      <lg>
		<l>yathā vanādisaṃghātāḥ prāksāmānyasamanvitāḥ |</l><pb n="805"/>
		<l>tathargādisamūhānāṃ sāmānyaṃ jātamucyate ||</l>
	      </lg>
	      <lg>
		<l>jātireva tu yajjātaṃ bhāṣyakāreṇa varṇitam |</l>
		<l>vyākhyātṛbhiśca tannaivamṛgādau jātyasaṃbhavāt ||</l>
	      </lg>
	      <lg>
		<l>dvi<note><p>vicchinnayatnavyaṅgyaiśca nityaiḥ sarvagatairapi vyatiriktapadārambho varṇairnātropapadyate || anārabdhe ca gośabde gośabdatvaṃ kathaṃ bhavet | ityādinā ślokavārtikoktagośabdatvanyāyaṃ prakṛte 'tidiśatiddhivarṇe cetyādinā |</p></note>varṇe ca pade jātirgośabdatvaṃ na kalpitam |</l>
		<l>vākyatvavatkathaṃ nu syurṛgyajuḥ sāmajātayaḥ ||</l>
	      </lg>
	      <p>yathaiva hi vākyatvaṃ nāma jātirbhinnasthānakaraṇaprapannābhivyaṅgyakramavadvarṇātmakapadasamūhe 'ntyavarṇe vā vilakṣaṇāvayavapadārthasaṃbandhapratyayākāṅkṣāvyavadhānādbhramaṇatvādinyāyena kalpayituṃ ta<note type="reference"><ref cRef="MīSū:1.1.adhi.7">( a. 1 pā. 1 a. 7 ) ityatreti śeṣaḥ</ref></note>dbhūtādhikaraṇe nādhyavasitam | tathaivarktvayajuṣṭvasāmatvāni kramavadvarṇasvarāśrayāṇi na śakyāni kalpayitum |</p>
	      <lg>
		<l>kiṃ tvekārthasamūhasthamṛgyajuḥ sāmasaṃjñitam |</l>
		<l>jātaṃ samūhasāmānyaṃ na jātirnāma kācana ||</l>
	      </lg>
	      <lg>
		<l>yaugikānāṃ yathā jāteranyatsāmānyamiṣyate |</l>
		<l>tathā samūhasāmānyaṃ jātaṃ jātivilakṣaṇam ||</l>
	      </lg>
	      <p>loke 'pi caiṣaiva jātijātaśabdārthaprasiddhirityevameva vyākhyeyam || 1 ||</p>
	    </div><!-- sūtra !-->
	    <div n="2" type="sūtra">
	      <p><hi rend="bold">kimidaṃ prāyadarśanāditi</hi>—nedamanyaiḥ prāyadarśanaistulyamiti paśyanpṛcchati | ‘prāya<note type="reference"><ref cRef="MīSū:2.2.4.12">( a. 2 pā. 2 a. 4 sū. 12 )</ref></note>vacanācca’ ityatra hi pradhānaprāye yatrānyāni pradhānāni tatra vacanādityuktam | tathā ‘viśa<note type="reference"><ref cRef="MīSū:2.3.6.16">( a. 2 pā. 3 a. 6 sū. 16 )</ref></note>ye prāyadarśanāt’ iti saṃskāraprāye yatrānye saṃskārā godohanādayastatrāsya darśanamiti | na tviha yatrānye vedāstatraiṣāmṛgādīnāṃ darśanamityapi śakyaṃ vaktum | na hyetadvyatiriktā vedāḥ santi, yeṣāṃ madhyapāte saṃkīrtyeran | ato neha prāyadarśanamastīti | tatrottaramāha—<hi rend="bold">vedaprāye vedopakrame</hi>—vedabuddhijanitasaṃskāravyāpte <pb n="806"/>manasi, ime <hi rend="bold">śabdāḥ śrūyante</hi> | taddarśayati—pra<hi rend="bold">jāpatirvā idamekaṃ āsīt</hi> | yattu<note><p>‘kuta etaditi’ bhāṣyamavatārayati—yattvityādinā |</p></note> vidhyuddeśabalīyastvādarthavādapadastho vedaśabdo 'vayavaviṣayo bhaviṣyatīti | tatra brūmaḥ |</p>
	      <lg>
		<l>vidhyarthavādasaṃbaddhamanyadeva balābalam |</l>
		<l>mukhyapaścāttanatvena jñānānāmanyadeva tat ||</l>
	      </lg>
	      <p>ye hi vidhyuddeśātparastādarthavādāḥ śrūyante teṣāmasti daurbalyam | ye purastācchrūyante te mukhyatvādbalīyāṃso bhavanti | sarvasyaiva hi śabdasya svārthātilaṅghane virodhaḥ kāraṇam | sa ca pratiyogini dṛṣṭe virodho vijñāyate | tadiha yadā ‘trayo vedā asṛjyanta | agnerṛgvedaḥ’ ityādi śrūyate na tadā jātavacanānāmṛgādīnāmuccāraṇamasti | yaddarśanena vedaśabdo 'vayavalakṣaṇārtho bhavet | atastena tāvacchrutivṛttenaiva vyāptā buddhiḥ | athedānīmṛgādiśabdāḥ svārthaparāḥ santo na saṃbadhyanta iti balāllakṣaṇāṃ pratipadyanta iti | tena satyapi vidhyuddeśaga<note><p>ṛgādiśabdānāmiti śeṣaḥ |</p></note>tatve daurbalyaṃ ‘mukhyaṃ vā<note type="reference"><ref cRef="MīSū:12.2.8.25">( a. 12 pā. 2 a. 8 sū. 25 )</ref></note> pūrvacodanāllokavat’ ityevamitarabalīyastvāt | nanu ‘paurvāpa<note type="reference"><ref cRef="MīSū:6.5.19.54">( a. 6 pā. 5 a. 19 sū. 54 )</ref></note>rye pūrvadaurbalyaṃ prakṛtivat’ ityanenotpannamapyarthavādānmukhyavedajñānaṃ bādhitvā vidhyuddeśajñānameva gṛhyeta | naitadevam |</p>
	      <lg>
		<l>paurvāparyabalīyastvaṃ tatra nāma pratīyate |</l>
		<l>anyonyanirapekṣāṇāṃ yatra janma dhiyāṃ bhavet ||</l>
	      </lg>
	      <p>ye hi bhinnavākyagatāḥ parasparanirapekṣā virodhino 'rthāḥ śrūyante teṣāṃ pūrvasyottarānupamardenaiva labdhātmakatvāduttarasya pūrvopabhardena vinā ' 'tmalābhānupapatteḥ paurvāparyabalīyastvanyāyo bhavati | yatra tvekavākyatayā parasparāpekṣāṇāṃ śravaṇaṃ na tatraitadbhavati | tatra hyākāṅkṣāvaśenaikavākyatā bhavati | pūrvapratīte cottaramātmānuguṇamadhikaṃ vā 'kāṅkṣati | ataśca yadanadhikamananuguṇaṃ vā tadanapekṣitatvānnaiva tasminvākye 'sti | na cāvidyamānena <pb n="807"/>pūrvabādhaḥ śakyata iti pūrvabalīyastvaṃ bhavati | tadiha vidhyarthavādayoḥ samānaviṣayatvādyāvadevārthavāde vedāḥ saṃkīrttitāstāvadeva kimapyeṣāṃ vidhāsyata ityetadavadhṛtam | tataśca kimeṣāṃ vidheyamityetāvanmātramapekṣate | na tu kasya kiṃ vidhāsyata iti | tenottarasmādavayavādapekṣitamātraṃ gṛhyate | vidheyaṃ cāpekṣitaṃ na vidhiviṣaya ityuccaistvādimātraṃ saṃbadhyate na tvṛgādayaḥ | tataścāvivakṣitatvānnaivaiṣāṃ vidhyuddeśe 'stitvamiti nārthavādaṃ bādhante | arthavādastha eva tu vidhyuddeśaviṣayatvenāpi vedo 'vadhāryate | tasmādvedalakṣaṇārthatvamṛgādīnām | vedaśca vyāpakatvāda<note><p>ahetulakṣaṇayuktaḥ—vyāpyatvarūpahetulakṣaṇaśūnya ityarthaḥ |</p></note>hetulakṣaṇayuktaḥ sanna śaknotyevāvayavaṃ lakṣayitum | ṛgādayastu niyamyatvātsamudāyaṃ lakṣayanti | yathā cānyatrārthavādānāmanuvādatvāllakṣaṇāvṛttiradoṣastathā 'trārthavādāvagataviṣaye vidhāvṛgādiśabdānāmanuvādakatvāllakṣaṇāyāmapyadoṣaḥ | tenaiṣā vacanavyaktiḥ, yasmādevamete vedā jātāstasmādeṣāmuccaistvādi kartavyamiti vaktavye tamevārthasiddhamaṅgīkṛtya ṛgādaya uccāryante | anyathā hyasaṃbaddhameva syāt | vidhyarthavādayornānāviṣayatvāt | tasmādvedādhikāra iti || 2 ||</p>
	    </div><!-- sūtra !-->
	    <div n="3" type="sūtra">
	      <p>lakṣaṇā 'pi ca yā dṛṣṭapūrvā tasyāmeva śīghratarabuddhirbhavati | ṛgādayaśca vede dṛṣṭapūrvāḥ | taddarśayati—ṛgbhiḥ prātariti | triṣveva tāvatpādeṣu vedaśabdasāhacaryādṛkśabdasya vedaviṣayatvaṃ jñātam | caturthe tu vedairaśūnya ityavaśyamṛkśabdaḥ sabrāhmaṇake vede prayukta iti gṛhyate | yastvadhyetṛṇāṃ vedaśabdaprayogo mantreṣu dṛṣṭa iti | satyamasti | atrāpi lakṣaṇā tathā 'pi tu ‘śāstra<note type="reference"><ref cRef="MīSū:1.3.4.9">( a. 1 pā. 3 a. 4 sū. 9 )</ref></note>sthā vā tannimittatvāt’ itītaraiva jyāyasī || 3 ||</p>
	    </div><!-- sūtra !-->
	    <div n="5" type="sūtra">
	      <p><pb n="808"/>ya<note><p>‘dharmopadeśācca’ iti sūtramasaṃbaddhapadavyavāyāpattyā svasthānādutkṛṣya ‘trayīvidyākhyā ca tadvidi’ iti sūtraṃ tāvadādau vyācaṣṭe—yadi cetyādinā |</p></note>di ca laukikenāpi prayogeṇa kāryaṃ so 'pyasti veda ṛgādīnām | katham | ṛgyajuḥ sāmāni tāvattrayītyeva prasiddhāni | tataśca trayī vidyā 'syetyevaṃ trayīvidyaśabdavyutpattiḥ | sa ca vedatrayādhyāyini prayujyate na jātatrayavidi | chandogeṣu jātatrayajñeṣvapyaprayogāt | atastrayīvidyaśabde trayīśabdo vedeṣu prayukta iti tatsamānādhikaraṇānāmṛgādiśabdānāmapi tadviṣayatvaṃ vijñāyate | tasmādapi vedeṣu ṛgādiprasiddhiḥ|| 5 ||</p>
	    </div><!-- sūtra !-->
	    <div n="6" type="sūtra">
	      <p>anubhāṣaṇametat || 6 ||</p>
	    </div><!-- sūtra !-->
	    <div n="7" type="sūtra">
	      <p>na pāṭhamātreṇa, vedāntaravyapadeśo bhavati | yadyena vedena vidhīyate tattenaiva pramāṇena kriyata ityucyate | tataśca yasyaiva mantrasya yatra vidhānaṃ sa eva tena vyapadekṣyate | yadi <pb n="809"/>tūbhayatra vidhāsyate tatrobhayatra ‘bhūyastvenobhayaśruti’ ityādi nāsti tatrāgatyā vikalpo grahīṣyate || 7 ||</p>
	    </div><!-- sūtra !-->
	    <div n="8" type="sūtra">
	      <p>bādheteti vā pāṭhaḥ || 8 ||</p>
	    </div><!-- sūtra !-->
	    <div n="4" type="sūtra">
	      <p>jātadha<note><p>‘liṅgacca’ iti sūtrānantaraṃ paṭhitamapi ‘dharmopadeśācca na hi dravyeṇa saṃbandhaḥ’ iti sūtraṃ pūrvapakṣanirāsāthaṃtayā saṃprati vyākhyāsyati—jātadharmapakṣa ityādinā |</p></note>rmapakṣe ‘ṛcyadhyūḍhaṃ sāma gāyati’ ityṛksāmayoraviyogādṛgdharmeṇaiva sāmadharmasiddhervṛthā punarupadeśaḥ | na hi kaścitsāmādhārabhūtāmṛcaccairuccārayansāmānyanyathoccārayituṃ samarthaḥ | vedādhikāre tvanyadṛgvedena vidhīyate | anyacca sāmavedenetyarthavadupadeśadvayam | anṛkprajāpatihṛdayādyarthamitaratrāpi bhaviṣyatīti cet | na | tasya jyotiṣṭomāṅgatvāt | prakaraṇe hyayaṃ stotrasāmnāmupadeśaḥ | na ca teṣāmanṛkkāṇāṃ prayogaḥ | alpaviṣayatvācca mandaparihṛtamevā ' 'narthakyam | tasmādapi vedādhikāra iti siddham || 4 ||</p>
	    </div><!-- sūtra !-->
	    <trailer>iti vedopakramādhikaraṇam || 1 ||</trailer>
	  </div><!-- adhikaraṇa !-->
	  <div n="2" type="adhikaraṇa">
	    <head type="toc">guṇamukhyavyatikramādhikaraṇam</head>
	    <div n="9" type="sūtra">
	      <p>idānīṃ yatra vedāntarīyasya pradhānasya vedāntarīyamaṅgaṃ bhavati tatrāṅgamya vedadharmaḥ katamaḥ kartavya iti saṃdehe prāptyātmakatvāddvyapadeśa<note><p>vyapadeśadharmāṇāmiti—vedavyapadeśanibandhanakoccaistvādidharmāṇāṃ pratyātmaniyatotpattividhiviṣayatvādityarthaḥ |</p></note>dharmāṇāṃ yasya yatra samāmnānaṃ tadīyo <pb n="810"/>dharmaḥ syāditi prāpte 'bhidhīyate |</p>
	      <lg>
		<l>guṇe svarūpato dharmaḥ pradhānadvārato 'paraḥ |</l>
		<l>yatra syāttatra viṃjñeyaṃ guṇadharmasya bādhanam ||</l>
	      </lg>
	      <p>avaśyaṃ kartavye 'nyataradharmātikrame guṇadharmo 'tikramitavyaḥ | tathā hi—pradhānamaviguṇaṃ kṛtaṃ bhavati | tacca guṇasyāpi kāryam | so 'pi hi tadarthameva pravartate | yadi tvātmīyadharmānurodhena pradhānaṃ viguṇaṃ kuryāttato 'sya yadarthaiva pravṛttistadeva hīyeta | tatsvarūpe saguṇe jāte yadyapyaṅgaṃ viguṇameva tathā 'pi tatra guṇatvasyācikīrṣitatvānna kaścidvirodhaḥ | tasmādādhānasya yājurvedikatvāttadaṅgabhūtānāṃ sāmnāmupāṃśutvaṃ kartavyamiti | nanu yāvanmātramādhānasya yajurvedavihitaṃ tanmātrasyaivopāṃśutvamityavagamātraiva sāmagānasya prāpnoti | pradhānamātraṃ cāṅgāntarāṇi ca yājurvedikāni | tena teṣāṃ kevalamupāṃśutvamiti | naitadevam | vakṣyati hi—‘aṅgā<note type="reference"><ref cRef="MīSū:11.2.1.8">( a. 11 pā. 2 a. 1 sū. 8 )</ref></note>ni tu vidhānatvātpradhānenopadiśyeran’ iti | tathā ‘vidhestve<note><p>( a. 11 pā. 1 a. 2 sū. 16 )</p></note>kaśrutitvādaparyāyavidhānāt’ iti | tasmātpradhānaprayogavacanaparigṛhītatvādanyatrāpyutpannānāmaṅgānāṃ yatraiva pradhānaṃ tatraiva vidhiḥ | ataśca sāṅgasyaiva pradhānasya yājurvedikatvādupāṃśutvenaiva bhavitavyamiti | evaṃ tarhi svayamevāṅgānāṃ yājurvedikatvādupāṃśutvaṃ na guṇapradhānadharmavirodhadvāram | yacca sāmagatamupāṃśutvaṃ tadaṅgavartitvāduccaistvena tulyam | naitattatra vartamānaṃ pradhānasyeti śakyaṃ vaditum | nāpi tadgate bādhite pradhānadharmabādhaḥ | na hi tadā pradhānamupāṃśu na kṛtaṃ syāt | atha kenacitprakāreṇāṅgadharmo 'pi pradhānasyābhidhīyate tata uccaistvamapi pradhānadharma eva syāditi punastulyabalatvam | ucyate |</p>
	      <lg>
		<l>utpattividhimālocya sāmnāṃ vedāntarīyatā |</l>
		<l>sāṅgapradhānasaṃbandhādupāṃśutvaṃ tu gamyate ||</l>
	      </lg>
	      <p>yadi hi yajurveda evaiṣāmutpattiḥ syāttatsvarūpanimittamevopāṃśutvaṃ syāt | eteṣāṃ <pb n="811"/>tu sāmavedotpannānāṃ svarūpata uccaimtvaprasaṅge pradhānasaṃsparśanimittamupāṃśutvamiti pradhānadharmatā | nanu yajurvedena sāṅgaṃ kuryādityupabandhātsāṅgasyaivopāṃśutvamityavadhāraṇādastyevāṅgasvarūpasaṃsparśa iti | na | sāṅgakathanenaivāprādhānyanirdeśāt | upasarjanabhūtāṅgaṃ hi pradhānamevaṃ nirdiśyate | tena pradhānameva yājurvedikamupāṃśutvaṃ tu taddharma eva sannaṅgānyupasarpa nnevaṃ kathyate | na tvevameva codanā 'pyasti | tataḥ pradhānadharmo 'yamaṅgaṃ prāpto 'tikramyeta | pradhānena hi svadharmo 'ṅgeṣu vikṣiptaḥ | sa yatraiva bādhitastatraiva pradhānaṃ viguṇaṃ na tvevamuccaistvaṃ pradhānadharma ityavadhāryate | na hyaṅgadharmāḥ pradhānāni saṃkrāmanti | nanvevamapyaṅgadharmaḥ sākṣātprāpnoti | pradhānadharmaḥ punaḥ paradvāreṇa parokṣa iti viparītaṃ balābalaṃ prāpnoti | satyaṃ, sākṣātprāptāṅgadharmaḥ śīghrataramavagamyate | prayogavacanagrahaṇottarakālaṃ tu paścāttana eva pradhānadharmaḥ ‘pau<note type="reference"><ref cRef="MīSū:6.5.14.54">( a. 6 pā. 5 a. 14 sū. 54)</ref></note>rvāparye pūrvadaurbalyaṃ prakṛtivat’ ityevaṃ bādhate | nanu yājurvedikajyotiṣṭomādyaṅgānāṃ stotraśastrādīnāmapyanenaiva nyāyenopāṃśutvaṃ pāpnoti | satyaṃ prāpnoti | vacānāttu sarvatra svarāntaralābhaḥ | katham | darśapūrṇamāsayostāvadvedadvayavihitaṣvaṅgeṣu nānāvedasvare prāpte guṇamukhyavyatikramanyāyena yājurvedikapradhānadharma upāṃśutvaṃ prāpnoti | tato vācanikaḥ svaro bhavati ‘mandrayā ' 'jyabhāgāntaṃ’ ‘paraṃ madhyamayā’ ‘uttamayā 'nuyājādi’ iti | tathā vikṛtīnāmiṣṭipaśubandhādīnāmetasminneva prākṛte svaratraye prāpnuvati pratyakṣopadeśavaśena pradhānavedasvaraprasaktau ‘tadraha<note type="reference"><ref cRef="MīSū:3.7.24.51">( a. 3 pā. 7 a. 24 sū. 51 )</ref></note>ṇādbā svadharmaḥ syāt’ ityanena nyāyena prayogavacanasya codakāpekṣitvena durbalātvāccodakaprāpitasvaragrahaṇameveṣṭama | evaṃ jyotiṣṭomāṅgānāmapi dīkṣaṇīyādīnāṃ prākṛte svare prāpte pratyakṣopadeśavaśena bādhyamāne codakabalīyastvena punarupasthite jyotiṣṭomasya yājurvedikatvātkḷptopakāraprākṛ<note><p>apekṣiyāvadaṅgāmnānena kṛtsnavidhānatvājjyotiṣṭomasya dharmākāṅkṣāvirahādinā 'ṣṭame darśapūrṇamāsavikāratvasya nirākaraṇādityabhipretyā ' 'ha—prākṛtadharmāgrahaṇācceti |</p></note>tadharmāgrahaṇācca guṇamukhyavyatikramanyāyenaiva tadgatopāṃśutvadharmaprasaṅge sati ‘yāvatyā vācā kāmayeta tāvatyā dīkṣaṇīyāyāmanubrūyāt’ ityete svarā guṇamukhyavyatikramanyāyabādhenaiva sāṅgānāṃ prāptāḥ | tathā<note><p>tatheti—prāpte satītyadhyāhāryam | tata iti vā pāṭhāntaraṃ svīkāryam |</p></note> jyotiṣṭomasya vācanikasavanavibhāgavihitamandramadhyamottamoccāraṇāvadhāraṇāttadaṅgānāmapi sarveṣāṃ prākṛtatulyamandramadhyamottamoccāraṇānyeva pradhānadvāreṇa prāptāni | tato ‘yatkiṃcitprācīnamagnīṣomīyāttenopāṃśu caranti’ ityupāṃśutve sāṅgānāṃ dīkṣaṇīyādīnāṃ prāpte pradhānamātravācidīkṣaṇīyādiśabdoddeśena vihitāḥ <pb n="812"/>pradhānamātreṣvete svaraviśeṣā bhavanti ‘yāvatyā vācā kāmayeta tāvatyā dīkṣaṇīyāyāmanubrūyāt’ ‘mandraṃ prāyaṇīyāyām’ ‘mandrataramātithyāyām’ ‘upāṃśupasatsu’ iti | tatropāṃśutvasya pūrveṇaiva sarvavyāpinopāṃśutvavidhinā prāpptatvāddīkṣaṇīyādisvarapraśaṃsārtho nityānuvāda eva | agnīṣomīye tu savanavibhāgasvareṇaiva ‘mandrayā ' 'jyabhāgāntam’ ityādiprākṛtasvarapratiprasavaḥ | savanavibhāgatulyaṃ vā sāṅgaṃ prayogaṃ tredhā vibhajya mandramadhyottamoccāraṇasaṃpādanaṃ kāryam | etenānūbandhyāvabhṛthodayanīyodavasānīyāsvapyuccāraṇaviśeṣā vyākhyātāḥ | sutyākālasavanīyādīnāmapyevaṃ svare prāpte prātaḥsavanādyantargatatvādyathāsavanameva svarā bhavanti | nanu savanaśabdānāṃ somayāgāvayavavacanatvāddīkṣaṇīyādyaṅgavattadīyasvarābhāvaprasaṅga iti cet | na | saptamīnirdeśena tatkālapra yujyamānatvamātrāśrayaṇāt |</p>
	      <lg>
		<l>yadi ṣaṣṭhī bhavedatra savanebhyaḥ parā tataḥ |</l>
		<l>tadaṅgamantramātreṣu mandratvādividhirbhavet ||</l>
	      </lg>
	      <lg>
		<l>saptabhyāṃ tu tadādhāro yāvānmantraḥ prayujyate |</l>
		<l>tamya sarvasya mandrādisvarayogo 'ṅgamāśritaḥ ||</l>
	      </lg>
	      <lg>
		<l>kecidāhuryadā ' 'dhāramātratvaṃ savaneṣviha |</l>
		<l>tadā teṣāṃ na mandrādiḥ syādanādheyatāśruteḥ ||</l>
	      </lg>
	      <lg>
		<l>ādhāre savane bhinnaṃ yadādheyatayā śrutam |</l>
		<l>savanīyādi tasyaiva mandrādyuccāraṇaṃ bhavet ||</l>
	      </lg>
	      <lg>
		<l>stotraśastrānuvākyādiśeṣastu savanasya yaḥ |</l>
		<l>ṣaṣṭhyabhāvānna tasyaite yuktā mandrādayaḥ svarāḥ ||</l>
	      </lg>
	      <lg>
		<l>ityukte naiṣa doṣo 'sti yataḥ ṣaṣṭhyā vinā 'pyayam |</l>
		<l>ṣaṣṭhyarthaḥ saṃbhavatyeva tadādhāratvakalpitaḥ ||</l>
	      </lg>
	      <lg>
		<l>yathā hi śakunirvṛkṣe puṣpādyapi tatheṣyate |</l>
		<l>tataścā ' 'dheyadharmo 'rthaḥ sa dvaye 'pi vidhīyate ||</l>
	      </lg>
	      <lg>
		<l>yadi vā stotraśastrādi kṛtsnaṃ sutyāṅgameva naḥ |</l>
		<l>ādhāra eva tasyāpi savanānītarāṅgavat ||</l>
	      </lg>
	      <lg>
		<l>nānāvedasvaramtasmātstotrādeḥ prāpta āditaḥ |</l>
		<l>pradhānāṅgatayā paścādupāṃśutvena bādhitaḥ ||</l>
	      </lg>
	      <lg>
		<l><pb n="813"/>tato vācanikenaiva yathāsavanabhāvinā |</l>
		<l>mandrādinā samastāni sutyāṅgāni prayuñjamahe ||</l>
	      </lg>
	      <p>etena sarve jyotiṣṭomavikārā vyākhyātāḥ | kva punaridānī nānāvedasvarasyāvakāśo bhaviṣyati | ucyate | ‘tadgra<note type="reference"><ref cRef="MīSū:3.7.24.51">( a. 3 pā. 7 a. 24 sū. 51)</ref></note>haṇādvā svadharmaḥ syādadhikārasāmarthyādavyaktaḥ śeṣeḥ’ itiva<note><p>itivatkalpanīya iti—yathaiva śyenādāvaiādgātrādisamākhyāprāptasya kartuḥ prākṛtāṅgavyatiriktāpūrvāṅgaviṣayatvaṃ kalpyate tadvadihāpi nānāvedasvarasyāpūrvāṅgaviṣayatvaṃ kalpyata ityāśayaḥ |</p></note>tkalpanīyaḥ | yatprākṛtasvarāṅgayuktāyāṃ vikṛtau vedāntarīyamapūrvamaṅgaṃ codyata iti | nanu tatrāpi guṇamukhyavyatikramanyāyena pradhānadharmabhāva eva | evaṃ tarhi yā vikṛtiryāsminvede bhavati tasyāḥ śeṣeṣvaṅgeṣu yathāprakṛti prāpteṣu yattasminneva vede 'ṅgantaramapūrvaṃ codyate sa viṣaya iti | so 'pi pradhānadvāreṇaiva labdhatvāt | tadeva tarhi pradhānaṃ viṣaya iti | na | tasyāpi prākṛtāvaruddhatvāt | na, tarhi pradhānadvāreṇāpūrvasyāṅgasya prāptiriti tadeva viṣaya iti | naivamapi yaḥ pradhānasya dharmastasyaiva tatrāpi bhāvāt | api ca tredhā vibhakteṣu yajñabhāgadharme ca svare sthite yadapūrvamapi tadbhāgapāti bhavati | tasya na yūpāvaṭastaraṇabarhimtulyatvamiti bhavitavyameva prākṛtena dharmeṇa | tasmādapi nāsti viṣayaḥ | prakaraṇāmnānaṃ cātyantamevānarthakaṃ syāt | atra samādhiḥ | ‘upāṃśu yajuṣā’ iti tāvatsarvadarvihomeṣvarthavat | ṛksāmavedayora<note><p>ṛksāmavedayārepīti—ṛksāmavedanimittakayoḥ svarayorityarthaḥ |</p></note>pi kāmyanaimittikeṣvaṅgeṣvarthavattā | ‘mandraṃ prātaḥsavane’ ityādi hi nityatvādanityaiḥ kāmyanaimittikairasaṃbadhyamānaṃ nityāṅgaviṣayameva bhavati | tena yadṛgvedasāmavedābhyāṃ kiṃcitkāmyaṃ naimittikaṃ vā codyate tatsarvamuccaiḥ kartavyam | ta<note><p>evaṃ sāmavaṃdavihita pravargyāṅgamahāvīrabhedananimittakamaṅgamudāharati—tathetyādinā |</p></note>thā ‘taṃ bhinnamabhimṛśedyadṛte cidamiśriṣa’ ityādi | evaṃ yājurvedikamapyupāṃśutvamudāhartavyam | tathā yāni sutyottarakālānyaṅgāni teṣu savanagrahaṇābhāvādyathāvedameva svara ityavabhṛthasāmādīnāmapyuccaistvasiddhiḥ | anyathā hi yatheṣṭaṃ prayogaḥ syāt | dīkṣaṇīyādiparisāmasu tu ‘prācīnamagnīṣomīyāt’ ityanenopāṃśutvam | pravargyasāmnāṃ punaḥ ‘uccaiḥ pravargyeṇa’ ityevamuccaistvam | ādhānasāmnāṃ tu yājurvedikapradhānavidhivihitatvādevopāṃśutvam | ‘ya evaṃ vidvānvāmadevyaṃ gāyati’ ityādīni yajurvedavākyānyeva | tasmādihānudāharaṇam | tatra <pb n="814"/>kecidāhuḥ—svarūpotpattimātrāpekṣayā tena kriyata iti na kārakahetvabhiprāyeṇopanyāsa iti | tattu na yuktam | evaṃ sati hyutpattiviniyogabalābalacintaiva kriyate na guṇamukhyavirodhacintā | tatra ca viniyogādhīnatvādanuṣṭhānasya tadbalīyastvamityeṣa nirṇayaḥ syāt | tasmātsāmavedaśākhāyāmapi kasyāṃcidastyeṣāṃ vidhirata udāharaṇamityapare | tadā tu yajurvedapunaḥśrutermandaṃ phalaṃ syāt | athāpi śākhāntaravidhivadāśrīyeta svaravikalpaśca pūrvapakṣe kriyeta yadyudāhriyeta | anudāharaṇāttu naitadupapadyate | tasmādutpattiviniyogayoreva guṇamukhyatvamityevamadhikaraṇamārabhyate | yatra vedāntarotpannaṃ vastu vedāntareṇa viniyujyate tatra kimutpattivedadharmaḥ kartavya uta viniyogavedadharma iti | utpattipūrvakatvādviniyogasyotpattivedadharma iti prāpte | viniyogavedadharma iti gṛhyate | kutaḥ | utpa<note><p>utpatteḥ—pāṭhākhyāyā utpatteḥ | tadarthatvāt—vidhānārthatvāt |</p></note>ttestadarthatvādviniyujyamānasya ca svarāpekṣitvāttadānīmeva yaḥ svarovagamyate sa eva codito notpattisthaḥ | tatkāle vidhānābhāvāt | athavā naivātra vyatikramaśabdena bādho virodho vā 'bhidhīyate | kiṃ tarhi | vyabhicāro 'nyatrānyatra ca vṛttiḥ | tenaivaṃ cintyate | yatrotpattiviniyogau vyatikrāntau, anyatrotpattiranyatra viniyogastatra kataravedasaṃyogo bhavatviti | tathaivotpattisaṃyoge vikalpe vā prāpte viniyogavedasaṃyogaḥ prādhānyādityuttaram | athavaivaṃ cintā | yatrānyatra ca pradhānamanyatra cāṅgaṃ tatrāṅgasya kena vedena vyapadeśo 'stviti | tataśca tathaiva pradhānavedena vyapadeśa iti nirṇayaḥ | asmiṃstu pakṣe ‘tadgra<note type="reference"><ref cRef="MīSū:3.7.24.51">( a. 3 pā. 7 a. 24 sū. 51 )</ref></note>haṇādvā svadharmā syāt’ ityetadbādhitvā pradhānasamākhyāta eka eva prakṛtau vikṛtau ca kartā prāpnoti | atha tu codakabalīyastvādaṅgavedasamākhyātavartṛgrahaṇaṃ, tataḥ svaro 'pi tathaivetyayuktaṃ pradhānasvaragrahaṇam | ata utpattiviniyogāpekṣayaivaiṣa vicāra ityeṣaiva vyākhyā śobhanā | tathaivā ' 'dhānodāharaṇaṃ samarthitaṃ bhavati | yadi tu guṇamukhyavyatikramo 'ṅgapradhānadharmavirodho vyākhyāyate tataḥ ‘aṅgagu<note type="reference"><ref cRef="MīSū:12.2.9.27">( a. 12 pā. 2 a. 9 sū. 27)</ref></note>ṇavirodhe ca tādarthyāt’ ityanena sahāpaunaruktyaṃ saṃpradhāraṇīyam || 9 ||</p>
	    </div><!-- sūtra !-->
	    <trailer>iti guṇamukhyavyatikramādhikaraṇam || 2 ||</trailer>
	  </div><!-- adhikaraṇa !-->
	  <div n="3" type="adhikaraṇa">
	    <head type="toc">vedabhedena śrūyamāṇeṣu karmotpattinirṇayādhikaraṇam</head>
	    <div n="10" type="sūtra">
	      <p><pb n="815"/>idānīṃ yāni vedāntareṣu śrūyante pradhānāni tāni kena vyapadeṣṭavyānīti vicāryate | tatraiṣa nirṇayo yatrotpadyante na yatra guṇārthaṃ śrūyante | kiṃ prāptam | śākhāntaravatsarvatrotpadyante | tataśca dharmavikalpaḥ | atha<note><p>vedabhede śākhāntaravadadhyetṛbhedābhāvānnityaṃ sarveṣu vedeṣūtpatyānarthakyāpatterniyāmakābhāvena cānyataratrotpattyanirṇayādityabhipretya pakṣāntaramanudhāvāti—athavetyādinā |</p></note>vobhayatra svarūpasya guṇānāṃ ca śravaṇātkadācitkiṃcidutpattyartham | evaṃ vikalpaprāptāvucyate |</p>
	      <lg>
		<l>na śākhāntaravadyukto vikalpo vedagocaraḥ |</l>
		<l>tasmādeko guṇārtho 'tra kaścideko vidhāyakaḥ ||</l>
	      </lg>
	      <p>sa tu jyotiṣṭomādeḥ katama iti |</p>
	      <lg>
		<l>guṇānāṃ yatra bhūyastvamitikartavyatātmakam |</l>
		<l>tatra tenaiva liṅgena tasya kartavyateṣyate ||</l>
	      </lg>
	      <p>yajurvedajyotiṣṭomasya dīkṣaṇīyādiketikartavyatā bahvī | tasmāttatrauvāsyotpattiḥ | ataścāsau yajurvedena kriyata ityucyate | tena pramīyamāṇatvāttena pramāṇena kriyata ityarthaḥ | athavā tenaiva vyāpāreṇānuṣṭhānamapi tenaiva kriyata iti vyapadiśyate | na tvetadbhūyastvavyākhyānaṃ yuktam | kutaḥ |</p>
	      <lg>
		<l><pb n="816"/>yadyasya gamakatvena svaśakteravadhāritam |</l>
		<l>tadalpaṃ bahu vā tasya pratītau na viśiṣyate ||</l>
	      </lg>
	      <lg>
		<l>yādṛśasya hi dhūmasya gamakatvāvadhāraṇā |</l>
		<l>sa tādṛg bahuralpo vā vahni gamayati dhruvam ||</l>
	      </lg>
	      <p>tathehetikartavyatā liṅgatvenopanyastā | sā yatrāpyalpā tatrāpi kartavyatayā vinā 'nupapadyamānā śaknotyeva gamayitum |</p>
	      <lg>
		<l>naiva hihāṅgabhūyastvamitikartavyatā matā |</l>
		<l>kiṃ tarhyaṅgaṃ yadevā ' 'huritikartavyatā 'pi sā ||</l>
	      </lg>
	      <p>tatra yadi vedāntarasthapradhānānuvādenālpā vidhīyata iti | ucyate | śakyaṃ vaktuṃ bahvyapi tathaiva vidhāsyata iti | tatraitatsyāt | alpā sukhaṃ vedāntarasthasya vidhīyate | bahvī tu duḥkhamiti | naitadevam | bavhṛcāmapi vākyabahutvasya kṣamatvāt | tasmādakāraṇamityevaṃ varṇanīyam | iha dravyadevatākriyaṃ karmasvarūpatvenāvadhārya tacca yajurvede sakalamāmnāyate | vedāntare tu kriyāmātraṃ saṃkīrtya stotraśastrādīni paṭhyante | tataśca dravyadevatākāṅikṣatvamapanītamityaśakyaṃ svatantrakriyāvidhānam | tathā ca śākhāntarādhikaraṇe vyākhyātam | yajurvede tu samastasvarūpāmnānādvinā 'pi stotrādibhiḥ śakyate yāgo nirvartayitum | vacanasāmarthyādadṛṣṭārthānāṃ stotrādīnāṃ grahaṇam | ato 'yaṃ sūtrārtho yadubhayavedaśruti karma tadrūpabhūyastvena sāmastyena nirākāṅakṣīkaraṇasamarthena nirṇetavyamiti | ṛksā<note><p>tripvapi vedeṣu jyotiṣṭomāmnānātsūtra ubhayagrahaṇamapyayuktamityāśaṅkya tadabhiprāyamāhaṛksāmavedayośceti |</p></note>mavedayośca tulyadharmatvāttadgatabhedopādānaṃ niṣphalamiti matvobhayaśrutītyuktam || 10 ||</p>
	    </div><!-- sūtra !-->
	    <trailer>iti vedabhedena śrūyamāṇeṣu karmotpattinirṇayādhikaraṇam || 3 ||</trailer>
	  </div><!-- adhikaraṇa !-->
	  <div n="4" type="adhikaraṇa">
	    <head type="toc">prakaraṇaviniyogādhikaraṇam </head>
	    <div n="11" type="sūtra">
	      <p>evaṃ tāvacchrutiliṅgavākyāni pradhānajñeyasaṃkīrṇaviviktaviṣayāṇi pratyudāharaṇaṃ vyā<pb n="817" break="no"/>khyātāni | tatra vidhiviniyogābhidhānātmikāyāḥ śruterviniyogasāmarthyātmakasya ca liṅgasya kevalapadaprayogābhāvātpadāntarasaṃnidheravaśyaṃbhāvitvādvākyamantargataprāyameveti na sākṣādgrahaṇena sūtritam | athavā ‘vedo vā prāyadarśanāt’ ityupakramopasaṃhāravaśenaiva vedadharmatvāvadhāraṇādidameva vākyāviniyogasūtramiti na pūrvāntargatimātreṇa vākyasya viniyojakatvaṃ vyākhyeyam | yattu bhāṣyakāreṇa ‘aruṇayā’ ityudāhṛtaṃ, śakyaṃ tatrāpyaindrīvaṃttṛtīyāśrutireva viniyojiketi vaktum | atha kriyāmātrasaṃbandhe śrutyā kṛte viśeṣasaṃbandho vākyenetyabhiprāyaḥ | sa aidryā<note><p>eendryāmapīti—‘aindryā gārhapatyamupatiṣṭhate’ ityatrāpītyarthaḥ |</p></note>mapi tulyaḥ | tatrāpi hyaindryetyupasthātavyamātrāpekṣaṇādgārhapatyamiti ca sādhanamātrāpekṣitvādviśeṣasaṃbandho vākyenaiva | tasmādubhayatrāpi tadantargatiḥ śakyā darśayitumityubhayoḥ śrutivākyayorubhayamudāharaṇam | idānīṃ balābalacintā pratyāsannetyuttarāṇyapi trīṇi pramāṇāni svarūpeṇa viniyogasāmarthyena ca darśayati | tatra prakaraṇaṃ viniyogājñānasaṃśayaviparyayāṇāmanyatamenopanyasyati sma | yāva<note><p>sūtrādhīnajñānasya puṃsaḥ sūtrakāraiḥ kathanātprāksaṃśayājñānaviparyayāḥ svābhāvikā ityupapādayati—yāvaccetyādinā |</p></note>ccānyanna kathyate tāvadajñānaṃ bhavati | athavā sadapi prasaṅgābhāvānnā ' 'khyātaṃ syāditi saṃdeho 'thavā naivākṣaraśravaṇatatsāmarthyānusaraṇakāṅikṣatayogyārthapadāntarasaṃnidhānebhyo 'nyaḥ śabdaprakāro 'sti | tasmānna prakaraṇādīni pramāṇāntarāṇīti prāpte 'bhidhīyate |</p>
	      <lg>
		<l>avicchinne kathaṃbhāve yatpradhānasya paṭhyate |</l>
		<l>anirjñātaphalaṃ karma tasya prakaraṇāṅgatā ||</l>
	      </lg>
	      <p><pb n="818"/>darśapūrṇamāsābhyāṃ svargaṃ sādhayetkathamityetasyāmākāṅkṣāyāmavicchinnāyāmaśrutaprayojanāni karmāṇi paṭhyante ‘samidho yajati’ ‘tanūnapātaṃ yajati’ ityevamādīni | tataśca darśapūrṇamāsayoḥ kutaścidanugrahasiddhyā bhavitavyam | prayājādīnāṃ ca kenacitsādhyena | na ca darśapūrṇamāsayoḥ siddhamupakāraṃ svapadasvavākyasvaprakaraṇaprakaraṇāntareṣu pratya<note><p>yadyapi bhāvagocarāṇāṃ pratyakṣānumānopamānaśabdārthāpattirūpāṇāmupakāraprāpakatvānirāsenaiva śabdasyāpi tannirāsaḥ saṃpadyate | tathā 'pi punarniṣedho laukikaśabdābhiprāyeṇeti jñeyam |</p></note>kṣādipañcakena pratyakṣādipañcakāvagatena vā śabdenopalabhāmahe | tathā prayājādīnāmavaśyaṃ cobhayenāpi kutaścidbhavitavyam | yadi tu kenacitprakāreṇa nāvagamiṣyāmastato nāstītyavagamiṣyāmaḥ | asti ca pramāṇaṃ prakaraṇam | na hyatyantasaṃnikarṣa evaikaṃ saṃbandhakāraṇam | yathā yathā hi saṃnikṛṣṭaṃ na labhyate tathā tathā viprakṛṣṭe vedaśaktiḥ saṃcarati | tadihopakārakakalpanāpramāṇam | saṃnikṛṣṭamalabdhvā viprakṛṣṭamapyanujñātamityubhayākāṅkṣāvaśenaivaṃ vijñāyate yaṃ darśapūrṇamāsāvupakāramākāṅkṣataḥ sa nūnamebhiḥ prayājādibhiḥ kriyate | yacca prayājādayaḥ prayojanamapekṣante taddarśapūrṇamāsopakāra iti | na hyubhayorapyanyatsaṃnikṛṣṭataramasti | yaccānyatkalpyate | tasyānyena saha saṃbadhya nirākāṅkṣībhūtasya neha saṃbandhākāṅkṣā vidyate | tena na prayājādīnāṃ viśvajidādivatphalakalpanam | nāpi darśapūrṇamāsaphalānuṣaṅgaḥ | ubhayākāṅkṣālakṣaṇasaṃbandhābhāve hyanyatarākāṅkṣālakṣaṇaḥ saṃbandho gṛhyate na saṃbhave | tasmānnaṣṭāśvadagdharathavadeva parasparaniyamaḥ siddhaḥ | asaṃyuktagrahaṇaṃ kimartham | śrutiliṅgavākyaiḥ saṃyuktānāṃ dvitvabahutvayuktapratipadvidhānapūṣādiśabda—taccheṣāṇāṃ prakaraṇaviniyoganivṛttyartham | prakaraṇavirodhinā vā 'saṃyuktamiti draṣṭavyam | avirodhisaṃyuktānāṃ ‘vrīhinprokṣati’ ‘barhirdevasadanaṃ dāmi’ ‘aruṇayā krīṇāti’ ityevamādīnāṃ prakaraṇasthavrīhibarhiḥkriyaiḥ saṃbadhyamānānāṃ prakaraṇasamāveśopapatteḥ | tattu sāmarthyasiddhatvātsūtrakāreṇa noktam || 11 ||</p>
	    </div><!-- sūtra !-->
	    <trailer>iti prakaraṇaviniyogādhikaraṇam || 4 ||</trailer>
	  </div><!-- adhikaraṇa !-->
	  <div n="5" type="adhikaraṇa">
	    <head type="toc">kramaviniyogādhikaraṇam</head>
	    <div n="12" type="sūtra">
	      <p><pb n="819"/>pūrvavadeva kramasamākhyayorapyajñānādibhirupanyāsaḥ kartavyaḥ |</p>
	      <lg>
		<l>tatra kramo dvidhaiveṣṭo deśasāmānyalakṣaṇaḥ |</l>
		<l>pāṭhānuṣṭhānasādeśyādviniyogasya kāraṇam ||</l>
	      </lg>
	      <p>vinā 'pyanuṣṭhānadeśasāmyena yāvati pradeśe brāhmaṇe pradhānaṃ paṭhyate tāvatyeva mantreṣu mantraḥ | tayoścāṅgāṅgayapekṣāvelāyāṃ yathāṃsakhyanyāyena samānadeśatvādbuddhau saṃnidhānaṃ bhavati | prathamasya hi pradhānasya mantramanvicchannavaśyaṃ mantrasamāmnāyamādita ārabhyā ' 'locayati | tataśca prathama eva mantraḥ prathamaṃ hṛdayamāgacchati | na cāsyātikrame heturastīti sa eva gṛhyate | tathā mantrasya śeṣiṇamapekṣamāṇasyānayaiva prakriyayā ' 'dyena śeṣiṇā saha saṃbandho bhavati | tataśca tannirākāṅkṣatayā dvitīyādīnāmapyevameva dvitīyādibhireva yogena bhavitavyam | tatrā ' 'gneyādyanumantraṇānāmāgneyādiliṅgatvāttenāpi vyavasthā sidhyatītyavyaktaliṅgamupāṃśuyājakramādhītaṃ ‘dabdhirnāmāsi’ ityudāharati | nanu cāsya prakaraṇātsarvārthatvaṃ vijñāyate tacca balīya ityanyatrāpi viniyogaḥ prāpnoti | atra kecidāhuḥ | upāṃśuyājagrahaṇāddvayamapyanugṛhyate tasmāttadgrahaṇamiti | śakyaṃ tu vaktumananugrāhya eva kramaḥ prakaraṇapratyayaviruddhatvāditi | śeṣasya hi sarvārthatvaṃ pratipra<note><p>pratipradhānāvṛtteriti—pratipradhānaṃ guṇāvṛtternyāyalabhyatvātprakaraṇātsarvārdhatve nāśrutābhyāsakalpanā mantrāṇāmāpadyata ityāśayaḥ |</p></note>dhānānāvṛtteḥ prakaraṇāvagataṃ na śakyaṃ bādhitum | tatraitāvaduttaraṃ bhavati | ye 'nye śeṣiṇa āgneyādayaste vispaṣṭaliṅgaiḥ kramaprakaraṇavadbhirmantrāntarairavaruddhatvānnainamapakṣente | na ca vikalpaḥ | aspaṣṭāliṅgatvena vaiṣamyāt | adṛṣṭārthānāṃ samuccaya iti cenna | prakṛtayāgapratyavekṣaṇena <pb n="820"/>dṛṣṭā<note><p>mantramuccārayanneva mantrārthatvena saṃsmaran | śeṣiṇaṃ tanmanā bhūtvā syādetadanumantraṇam | ityabhiyuktaprasiddhisiddhaṃ lakṣaṇamabhipretyā ' 'ha—dṛṣṭārthatvāditi | yanmantroccāraṇena śeṣimanā bhūtvā śeṣiṇaṃ mantrārthatvena saṃsmaransyāttadetadanumantraṇamiti ca kārikārthaḥ |</p></note>rthatvāt | satyapi cādṛṣṭārthatve nirapekṣāṇāṃ gatyantare sati samuccayānāśrayaṇāt | āgneyādibhiḥ kṛtārthairupekṣitaḥ sannagatyā punasteṣveva bhavet | asti cāsya gatirupāṃśuyāja iti | kiṃ ca |</p>
	      <lg>
		<l>na vā vijñātaliṅgānāṃ prakriyā<note><p>prakriyeti—prakaraṇamityarthaḥ |</p></note> viniyojikā |</l>
		<l>asītyasya ca sāmarthyaṃ saṃnidhāvupasaṃhṛm ||</l>
	      </lg>
	      <p>‘dabdhirnāmāsi’ ityaspaṣṭaliṅgo 'yam | na cedṛśaṃ santaṃ prakaraṇaṃ viniyoktuṃ kṣamam | ayaṃ tvasiśabdo yuṣmadarthaviṣayatvātsaṃnihitamabhimukhaṃ vā 'bhidhatte nānyam | upāṃśuyājaśca saṃnihito 'bhimukhaścetyabhidhānasāmarthyaṃ kramādupāṃśuyājaviṣayaṃ vijñāyate | tataśca liṅgena prakaraṇaṃ bādhyata evetyadoṣaḥ | kāmyayājyākāṇḍakramastu vyākhyāta eva | anuṣṭhānadeśakramo 'pi paśudharmāṇāmagnīṣomīyārthatvena bhaviṣyati || 12 ||</p>
	    </div><!-- sūtra !-->
	    <trailer>iti kramaviniyogādhikaraṇam || 5 ||</trailer>
	  </div><!-- adhikaraṇa !-->
	  <div n="6" type="adhikaraṇa">
	    <head type="toc">samākhyāviniyogādhikaraṇam</head>
	    <div n="13" type="sūtra">
	      <lg>
		<l>yaugikī yā samākhyā sā saṃbandhapratipādinī |</l>
		<l>so 'pi buddhāvupasthāpya śeṣasaṃbandhabodhakaḥ ||</l>
	      </lg>
	      <p>ādhvaryavādisamākhyānāṃ veda eva prayoga iti na laukikatvacodyaṃ kriyate | tatrādhva<pb n="821" break="no"/>ryurvṛttamātramevāpekṣate | kiṃ mayā kartavyamiti | tadapekṣamāṇasya ca yadi na kutaścidviśeṣo 'vagamyate tato yatkiṃciditi bhaviṣyati | tathā ' 'dhvaryavasaṃjñitaṃ karma, ko me kartā bhaviṣyatītyevameva śeṣamapekṣate | tatra śabdajñasyā ' 'dita evaiṣotprekṣā pratyekaṃ bhavati yadasyādhvaryoḥ karma tadādhvaryavaśabdavācyaṃ bhaviṣyati | tathā 'pyasyā ' 'dhvaryavasya yaḥ kartā tasyādhvaryurnāmeti prakṛtervā vikārastadanurūpo 'numīyate vikārādvā prakṛtiḥ | yadyapi śabdāntaraṃ vikāra ityubhāvapyetau parasparanirapekṣau nityasaṃbandhau ca tathā 'pi nityāyā eva śabdapravṛtternityaḥ saṃbandho nimittamiti sarva yaugikānāmevamanvākhyānam | na hi rājyaśabdasyāpyādimatī pravṛttirityu<note type="reference"><ref cRef="MīSū:2.3.adhi.2">( a. 2 pā. 3 a. 2 ) ityatreti śeṣaḥ</ref></note>ktam | nimittanaimittikabhāvastvanāditve 'pi śabdārthayorivehāviruddhaḥ | tatra kecidvadanti | prāgetasmātsamākhyāviniyogādadhvaryvādhvaryavayorasaṃbandhādaśakyaṃ yaugikatvaṃ samākhyāyā vijñātum | atha tu prathamaṃ siddhe saṃbandhe paścātsamākhyāyāḥ pravṛttiḥ | tato na samākhyā viniyojikā syāt | ataḥ parasparanirapekṣayoreva rụ̄dhyoḥ sārūpyādupatiṣṭhamānayoreṣa viniyoga iti | na tvetadyuktam | na hi rụ̄dhānāṃ sārūpyādupasthāpanasāmarthyaṃ dharmasaṃbandhe 'pyasti | yathā kaṇvarathaṃtare rathaṃtaradharmānnirā<note type="reference"><ref cRef="MīSū:10.4.adhi.23">( a. 10 pā. 4 a. 23 ) ityatreti śeṣaḥ</ref></note>kariṣyati kimutātra kriyākartṛsaṃbandhe | pācakādyudāharaṇaṃ vā yuktaṃ syāt | tasmādyaugikatvamevābhyupagantavyam | yattu prākprayogātpramāṇaṃ nāstīti | satyaṃ pratyakṣaṃ nāstīti | samākhyayaivānumīyamānaṃ bhaviṣyati | vede hi prathamameva kriyākartṛsaṃbandho niṣpannaḥ | tasminsati samākhyā pravṛttā | vayaṃ tu taṃ saṃbandhaṃ pramāṇāntareṇāpratipadyamānāḥ samākhyādarśanena pratipadyāmahe | tena jñāyate pūrvaṃ samākhyā paścātsaṃbandha iti | vastutastu prathamameva saṃbandhaḥ | sa cāpratīto 'pi sattāmātreṇaiva samākhyāṃ pravartitavān | yadi hyeṣā ' 'dimatī syāttataḥ prayoktuḥ prathamaṃ saṃbandhāvagatyā bhavitavyam | na ca sā tathā bhavatīti na paryanuyujyemahi | nityasaṃbandhāśrayaṇe tatra nityaprayuktayā samākhyayā nūnaṃ kaścidasti saṃbandha iti pratipādite 'nyathānupapattyā śeṣaśeṣibhāvaḥ paścādvijñāyate | tasmādyaugikyaiva samākhyayā viniyoga iti siddham || 13 ||</p>
	    </div><!-- sūtra !-->
	    <trailer>iti samākhyāviniyogādhikaraṇam || 6 ||</trailer>
	  </div><!-- adhikaraṇa !-->
	  <div n="7" type="adhikaraṇa">
	    <head type="toc">balābalādhikaraṇam</head>
	    <div n="14" type="sūtra">
	      <p><pb n="822"/>idānīṃ ṣaṇṇāmapi śrutyādīnāṃ balābalaṃ vicāryate | tacca bhinnaviṣayāṇāṃ na saṃbhavatīti samavāya ekārthopanipāto viṣayatvenodāhṛtaḥ | tatra kecidāhurvirodhagrahaṇaṃ kartavyamiti | kutaḥ |</p>
	      <lg>
		<l>krīṇātyaruṇayetyatra samavāye hi satyapi |</l>
		<l>virodhābhāvato naiva cintayanti balābalam ||</l>
	      </lg>
	      <p>eka eva hyaruṇādiḥ śeṣaḥ śrutyā sāmānyakriyāsaṃbandhī, vākyena tadviśeṣasya krayasya, prakaraṇena jyautiṣṭomikasya | satyapi vācanikaprakaraṇasamavāye parasparānugrahanimittatvādavirodha iti balābalavicāro na bhavati | nirviśeṣasāmānyānupapatteḥ | krayasvarūpamātraprayuktatve cānarthakatvādapekṣite hi śrutivākyābhyāṃ vākyaprakaraṇe | tasmātkartavyaṃ virodhagrahaṇāmiti | na vā kartavyam | kutaḥ |</p>
	      <lg>
		<l>samānaviṣayatvaṃ hi samavāyo 'bhidhīyate |</l>
		<l>na caikārthye pramāṇānāṃ śeṣāṇāmavagamyate ||</l>
	      </lg>
	      <p>aruṇādau tāvannaiva pramāṇasamavāyo 'sti | na hyekatra saṃbhavamātraṃ samavāyaḥ | kiṃ tarhi viṣayaikatvam | iha cāruṇasya kriyāsaṃbandhaḥ śrutyā | tasya tu śrutikalpitakriyākārakasaṃbandhasya bhūyo 'pyapekṣāvaśena krayaviṣayatvam | tāvatā ca prayojanānavāpterapekṣāntare satyapūrvasaṃbandhavataḥ krayasya jyotiṣṭomārthatvamiti viṣayanānātvam | ataśca sarveṣāṃ viniyojakatvamaviruddham | na cātra viprakṛṣṭagrahaṇe saṃnikṛṣṭasya bādho dṛśyate | na hi krayaṃ gṛhṇannaruṇāyāḥ kriyāsaṃbandhaṃ bādhate | nāpi jyotiṣṭome kurvan krayasaṃbandham | yatra tvekaḥ śeṣastāvāneva ca saṃbandhāntaravirodhinaikena pramāṇenānyaśeṣyartho vijñāyate | pareṇa tadabādhānupapattinā śeṣyantarārthaḥ | ekasaṃbandhe ca kṛtārtha-  syā ' 'kāṅkṣābhāvātpunarviniyogāntarānupapattiḥ | tatra pramāṇayoḥ parasparāpahāryasamānaviṣayatvalakṣaṇaḥ samavāyaḥ | tathā yatra śeṣabhede 'pyekasminneva śeṣiṇi tulyopakāranibandhana ekena pramāṇenānyaḥ śeṣaḥ sādhanatvena pratīyate | anyenāparaḥ | na caikasādhitopakāraḥ śeṣī śeṣāntaramapekṣate | tatrāpyekaviṣayāpahāritvātsamavāyaḥ | sa ca virodha eva sati bhavatīti samavāyagrahaṇenaiva siddho virodhaḥ | yatra punaḥ spaṣṭa eva śeṣabhedo yathā ‘samidho yajati’ ityādiṣu | yatra vā tasyeva kiṃcidādhikyaṃ bhavati yathā 'ruṇāyāṃ vyākhyātam | tathā yatra śeṣibhedo yathā ' 'gneyādiṣvaṣṭākapālādīnām | yatra vā tadgatamādhikyaṃ yathā darśapūrṇamāsāṅgānāmevopakārabhedastatrāpi viṣayānyatvādasama<pb n="823" break="no"/>vāya iti | yacca śrutyā viniyujyate, yacca samākhyayā, tatsarvaṃ tulyam | yastu sarvāṅgajanya ekaḥ pradhānopakāraḥ, tatraiṣāmaparyāyavidhānādekameva pramāṇaṃ śeṣatvaṃ ceti vyāpārabhedādasamavāyaḥ | tathā yatra sa eva śeṣastasminneva śeṣiṇi saṃnikṛṣṭena viprakṛṣṭena ca pramāṇena viniyujyate tatrāpyekasyaiva pramāṇatvenetarasya prayojanāntarārthatvādasamavāya iti | tasmādvirodhaviṣayameva samavāyagrahaṇam | tatra ṣaṇṇāmapyekatraiva balābale kathayitavye kramavartitvādvāco yugapadaśakterekaikasya saṃpradhāraṇā | yattu dvitīyopādānaṃ tatpratiyoginā vinā balābalakathanāśaktestenocyate—<hi rend="bold">dvayordvayoriti | ekārthavartitvādvāca</hi> ityasyāparā vyākhyā yeyaṃ balābalavāgeṣā pratyekaṃ śrutyādiṣu samavaiti na samudāye | tā<note><p>tāni hi—ityasya granthasyāyamāśayaḥ | balābalaṃ prati śrutyādīnāṃ prādhānyātpratipradhānaṃ guṇāvṛttinyāyena balābaloktirāvartanīyeti |</p></note>ni hi śeṣaviniyogenārthavanti na balābalam | atastasyāḥ pratipradhānavṛttitvādayaugapadyenaikaikasya saṃpradhāraṇāyāṃ kartavyāyāṃ dvitīyopādānaṃ virodhabalābalabādhānāṃ pratiyoginyanupapattiṃ darśayitumasaṃbhavāt—<hi rend="bold">dvayordvayoḥ saṃpradhāraṇetyuktam</hi> | tatraikaikasya pañcabhiḥ pañcamiḥ saha vicāre kartavye yadekaikena saha kriyate tadbādhitabādhyasya bādhakabādhakena bādhasya sujñānatvāt | yāni hi śrutibādhyairliṅgādibhirbādhyante tāni śrutyā bādhyantetarāmiti na tayā saha saṃpradhārayiṣyante | tatra prathamaṃ tāvatkramaprāptaṃ śrutilaṅgayoḥ saṃpradhāraṇamiti | <hi rend="bold">kimihodāharaṇamiti</hi>—kevalapadaprayogābhāvātsarvatra vākyatve sati na śrutiliṅgayoḥ svasāmarthyātireko lakṣyata iti manyamānasya praśnaḥ | vakṣyamāṇavivekābhiprāyeṇā ' 'ha—<hi rend="bold">aindryā gārhapatyamupatiṣṭhata</hi> iti | kimi<note><p>‘atra cintyate’ itibhāṣye nyūnatāṃ parihariṣyanvakṣyamāṇabhāṣyālocanayā ca dvikoṭikasaṃśayaparatayā bhāsamānamapi cātuṣkoṭikasaṃśayopalakṣaṇatayā vyākaroti—kimindrasyaivetyādinā |</p></note>ndrasyaivopasthānaṃ kartavyamutendrasya <pb n="824"/>gārhapatyasya vā 'thavā samuccitayorathavā gārhapatyasyaiveti | yadi liṅgaṃ balīyastata indropasthānam | atha tulyabalatvaṃ virodhaśca tato vikalpaḥ | atha tulyabalatve 'pyavirodhastataḥ samuccayaḥ | atha virodhaḥ śrutibalīyastvaṃ ca tato gārhapatyasyaivopasthānamiti | yattu siddhavadgārhapatyārthatvāṅgīkaraṇena ‘vacanāttvayathārthamaindrī syāt’ ityuktaṃ tadiha sthāpayiṣyamāṇaśrutibalīyastvābhiprāyeṇa | tenaiva sarvavākyatvābhiprāyeṇa śrutiliṅge 'rthe vākyatvabhrāntyā punaḥ pṛcchati—<hi rend="bold">kā punaratra śrutiḥ kiṃ liṅgamiti</hi> | tatrottaraṃ <hi rend="bold">gārhapatyaśabdaśravaṇaṃ</hi> mantrasāmarthyaṃ ceti | paraḥ punarāha—yadyevaṃvidhapadasamūhātmake śrutiliṅge hanta tarhi vākyaṃ nāma na kiṃcidapyasti | taducyatām, <hi rend="bold">atha vākyaṃ nāma kimiti</hi> | siddhāntavādī tu tathaiva śakyavivekajñānatvaṃ manyamāna āha—<hi rend="bold">saṃhatyārthamabhidadhati padāni vākyamiti</hi> | yadyapi ca na saṃhatānāṃ kaścideko 'bhidheyastathā 'pi gamyamānābhiprāyeṇoktam | athavaikalakṣyamāṇārthaprayuktatayā saṃghātatvamāpāditāni yadā svārthamabhidadhati tadā tadbhūtānyeva santi vākyatvaṃ pratipadyanta iti | yadyevaṃ tata ubhayorapyudāhṛtayormantrabrāhmaṇayorvākyalakṣaṇayogādvākyayoriyaṃ saṃpradhāraṇā <hi rend="bold">na śrutiliṅgayo</hi>- riti | <hi rend="bold">yadi vā '</hi>vaśyaṃ śrutiliṅgayorvirodhaḥ samarthanīyastataḥ śrutiliṅgavākyāni lakṣaṇato vivektavyānīdaṃ nāma teṣāṃ parasparamantaramiti | <hi rend="bold">tadabhidhīyate </hi> |</p>
	      <lg>
		<l>yacchabdasyoktisāmarthyaṃ talliṅgaṃ trividhā śrutiḥ |</l>
		<l>vidhyuktiviniyogākhyā vākyaṃ tu prāṅnidarśitam ||</l>
	      </lg>
	      <p><pb n="825"/>nanu sāmarthyapūrvakatvāduktividhiviniyogānām | ‘aindryā gārhapatyam’ ityatrāpi śabdasāmarthyamasti | ‘kadācana starīrasi’ ityatrāpi cendrābhidhānamityaviśeṣa eva śrutiliṅgayoḥ prāpnoti | tathā hi |</p>
	      <lg>
		<l>vidhyuktiviniyogā hi na vinā śabdaśaktibhiḥ |</l>
		<l>na cendraśabdasāmarthyamabhidhāśrutivarjitam ||</l>
	      </lg>
	      <p>satyamubhayatrobhayamapyasti |</p>
	      <lg>
		<l>kiṃ tvaindryā gārhapatyasya noktiḥ śaktyā 'vagamyate |</l>
		<l>indrāṅgatvamatiścāsyā nākṣaraśrutikāritā |</l>
	      </lg>
	      <p>yā hi ‘aindryā gārhapatyam’ ityeṣā śaktistayaitānyeva padāni pratyarthaṃ loke viniyuktāni na mantra aindro gārhapatyāṅgam | anyatra gatayā śaktyā 'nyasyāviniyogāt | svasāmarthyapravṛttaustu brāhmaṇapadaiḥ śaktyā śaktyanapekṣamaṅgatvamabhidhīyate | na cātra sāmarthyaṃ prathamaṃ gṛhyate | nivṛttābhidhānānyathānupapattyaiva tasya gamyamānatvāt | tena jñāte viniyoge śaktiḥ kalpyata iti nāsau viniyogakāraṇam | yadyapi vastutaḥ prathamaṃ vidyate tathā 'pi pramāṇataḥ paścādgṛhyata iti kārakahetutve satyapi jñāpakatvenākāraṇamityucyate | yadi tu pauruṣeyamidaṃ bhavettathā sati vakturabhidhānaśaktijñānaṃ viniyogābhidhānātprathamataraṃ bhavet | na tvevamasti | vedasyāpauruṣeyatvāt | tasmātsarvapuruṣāṇāṃ pratipattṛtvātpaścāttanaṃ śaktijñānamityakṣaraśravaṇakṛta evāyaṃ gārhapatyāṅgatvapratyayaḥ | ‘kadācana starīrasi’ ityatra punaryadyapīndraśabdenendro 'bhidhīyate tathā 'pi viniyogo nābhidhīyata iti śruteravyāpāraḥ | na hyatra kasyacicchabdasya śravaṇādindrasya śeṣitvaṃ mantrasya śeṣatvaṃ pratīyate | yathetaratra dvitīyāśravaṇādgārhapatyasyepsitatamatvamaindryāśca tṛtīyāśrutyā karaṇatvam | kevalaṃ tu mantrasyābhidhānasāmarthyādviniyogayogyatā dṛśyate | na ca tāvatā viniyogo 'bhihito bhavati | na ca vihitaḥ | mantrasyāvidhāyakatvāt | brāhmaṇavākye tvavidhānaṃ vidhānaṃ cobhayamapi niṣpannam | nanu mantrasyāpyabhidhānapūrvakameva sāmarthyakalpanam | satyamevam | na tu tadviniyogasyābhidhānam | kiṃ tarhi | arthasvarūpamātrasya | anyaiva ca tena prathamaṃ tadabhidhānaśaktiḥ kalpyate | anyā ca tadbalena viniyogaśaktiḥ | katham |</p>
	      <lg>
		<l><pb n="826"/>yo hi yasyābhidhānāya śakta ityavagamyate |</l>
		<l>viniyoge 'pyasau śa<note><p>asau śakto na hyaśakta itipadābhyāṃ karmotpannaniṣṭhāntābhyāṃ śakyāśakyāvabhidhīyete |</p></note>kto na hyaśakto niyujyate ||</l>
	      </lg>
	      <p>tataśca dvitīyasāmarthyādviniyogaḥ kalpayiṣyate | na prathamāt | prathamena hi viniyoganirapekṣamindrābhidhānamātraṃ kṛtam | ata ihedṛśo vivekaḥ pratipattavyaḥ |</p>
	      <lg>
		<l>ekatrāsati sāmarthye mantraḥ śeṣo 'bhidhīyate |</l>
		<l>anyatrānuktaśeṣatvaṃ sāmarthyaṃ saṃpratīyate ||</l>
	      </lg>
	      <p>avidyamānamevaindryā gārhapatyābhidhānasāmarthyamabhihitaviniyogavidhānātkalpanīyam | viniyogastu prathamameva kḷptaḥ | indraṃ prati tu sāmarthyaṃ kḷptamālocya viniyogo 'bhihito vihito vetyetatkalpanīyam | vākye punaḥ—</p>
	      <lg>
		<l>arthaṃ prati na sāmarthyaṃ na ca śeṣatvamucyate |</l>
		<l>kevalaḥ padasaṃghātaḥ pratyakṣamupalabhyate ||</l>
	      </lg>
	      <p>kathaṃbhāvadeśasāmānyayaugikarūpāṇāṃ tu prakaraṇakramasamākhyānāṃ vivekaḥ sujñāna eveti na pṛṣṭo na nirūpitaḥ | <hi rend="bold">tadetatsarveṣveva vākyeṣu samavetaṃ viviktaṃ ca dṛśyata iti</hi> | na hi kiṃcidapi vākyaṃ śabdasāmarthyenārthābhidhānena padāntarasaṃnidhānena nā vinā vidyate | vivekaśca puroditaḥ | kvacitkasyacitpūrvatarapratīteḥ | tadṛrśayati—<hi rend="bold">iha tāvatkadācana starīrasī</hi>ti | na viniyogo 'bhidhīyate na padāntarasaṃnidhervā gamyate | kiṃ tarhi | etasyāmṛcīndraśabda indrābhidhānasamartho vidyate, śeṣāṇi ca padāni tenaikavākyatāṃ gatānīti samasto mantra indrābhidhānasamartho gamyate | so 'pi cendraḥ karmāṅgatvādabhidhānārha ityasatyapi vacane bhava<note><p>bhavatyabhidhīyatāmitisthāne bhajatyabhidhīyatāmiti pāṭho yuktaḥ |</p></note>tyabhidhīyatāmityutprekṣā | gārhapatye punarvinaiva mantra<pb n="827" break="no"/>sāmarthyena viniyogaṃ brāhmaṇamabhidhatte iti balābalaṃ cintayitavyam | atra kecidāhuḥ | <hi rend="bold">evaṃ tarhi liṅgavākye</hi> ityetasmātprāgayaṃ grantho yojayitavyaḥ | ‘athavā nātraikavākyatvādindraprādhānyam’ ityādiḥ | kutaḥ |</p>
	      <lg>
		<l>liṅgatvamabhyupetaṃ cedindropasthānakalpane |</l>
		<l>ubhayatrāpi vākyatvaṃ kathaṃ bhūyo 'vakalpate ||</l>
	      </lg>
	      <p>yatra vākyadvayametadityupanya<note><p>upaṃnyastamiti—‘yadyevabhidamapi vākyam’ ityādinā bhāṣyeṇetyarthaḥ |</p></note>staṃ tatraivaitadyujyate vaktum ‘athavā nātraikavākyatvādindraprādhānyaṃ gārhapatyaprādhānyaṃ vopasthānasya’ iti yathā hyubhayatrāpyekavākyatvavyāpāranirākaraṇamavakalpate | anyathā tu mantrasya liṅgaviniyojyatve pūrvapakṣavādinaivābhyupa<note><p>abhyupagata iti—‘evaṃ tarhi liṅgavākye virudhyamāne’ itipūrvagranthenetyarthaḥ |</p></note>gate punastadanapekṣamindropasthānamapyekavākyatvakṛtamevetyāśaṅkya<note><p>āśaṅkya nirākaraṇa miti—‘athavā nātraikavākyatvādindraprādhānyam’ ityādyuparitanagranthenetyarthaḥ |</p></note> nirākaraṇamasaṃbaddhameva syāt | tasmātpramādādutkṛṣṭasya granthasyāpakṛṣya vyākhyānaṃ kartavyam | na tvavaśyametadādartavyam | bhavatyeva hi brahvīnāṃ paricodanānāṃ madhye paricodanāparihārakāle 'pi pūrvaparicodanāparihāraḥ | api ca | yadā ‘athavā nātraikavākyatvāt’ ityetatprathamamuktaṃ tadā 'pi punaḥ | ‘evaṃ tarhi liṅgavākye’ ityatra vākyagrahaṇamasaṃbaddhameva syāt | tato yathānyāsamavasthite 'bhyupetyavādamātreṇa pūrvapakṣavādinaikatra liṅgatvamuktamato 'sya vākyatvānuśayaśeṣamapanayāmītyevamāha—‘atha vā nātraikavākyatvāt’ iti | yadvā brāhmaṇagatamevaikavākyatvamakāraṇaṃ vivakṣanprasaṅgānmantre 'pyuktavāniti vyākhyeyam | tatra <hi rend="bold">vākyaṃ hyetadaindryā gārhapatyamupatiṣṭhata</hi> ityasyābhiprāyaḥ—yadaindryāstṛtīyāśrutyā śeṣatvamātramanavagataśeṣiviśeṣaṃ pratīyate | yattu gārhapatyamiti dvitīyayā kimapi prati śeṣitvamātraṃ na tasya liṅgena saha kaścidvirodhaḥ | padāntarasaṃbandhe hyasati yathārthamevaindryāḥ karaṇatvaṃ syāt | gārhapatyasya vā yāṃ kāṃcidāgneyīṃ prati śeṣitvaṃ bhavet | parasparasaṃnidhānaṃ tūbhayorindropasthānaṃ bādhate tacca vākyamiti | <hi rend="bold">naitadevamiti</hi>-gārhapatyābhidhānaśrutiṃ tāvadupanyasyati | parasparasaṃnidhānamapi <pb n="828"/>hi śrutiṃ pīḍayitvā śakyamavirodhena netum | yadi tu gārhapatyaśabdo gṛhapetarayamityeva mindramabhivadet, yajñasādhanatvena vā lakṣayedagnisamīpaṃ vā tato liṅgāvirodhenaiva tatsaṃ nidhirupapadyate | yatastvayaṃ samudāyāprasiddhyabhidheyāparityāgena vartate tato virudhyata iti śrutivirodhaḥ | <hi rend="bold">athavā nātraikavākyatvāditi</hi>—vibhaktiśrutivirodhopanyāsaḥ | yadi hi saptamyarthaṃ vā tṛtīyārthaṃ vā dvitīyā vadettato 'pi naiva virodhaḥ syāt | yatastvīpsitatamatvamāha tena virudhyate | liṅgavirodhastu prāgukta evaikavākyatvavyāpāranirākaraṇamātrārthamupanyasyate | kathaṃ punaryathoktena nyāyenobhayathā virodhasaṃbhave śrutiliṅgavirodha eva parigṛhyate na vākyavirodhaḥ | ucyate |</p>
	      <lg>
		<l>yathā śīghrapravṛttitvālliṅgāderbādhikā śrutiḥ |</l>
		<l>tathaiva viniyoge 'pi saiva pūrvaṃ pravartate ||</l>
	      </lg>
	      <p>yacca śīghrataraṃ viniyuṅkte tasyaiva pratiyoginā saha virodho lakṣyate | nanu ca śrutimātraṃ ca virudhyata ityuktam | kathaṃ na virudhyate, yadā pratiniyatāvetau śrutivākyasaṃbandhāvekaḥ śeṣaśeṣirūpo 'nyo viśeṣaṇaviśeṣyātmakaḥ | tatra ca śrutirevaṃ vadati vākyalabhyasya viśeṣasyaivaṃvidhaṃ śeṣaśeṣitvamiti | liṅgaṃ tu śeṣaśeṣisaṃbandhenaiva saha virudhyate na vākyagamyena viśeṣaṇaviśeṣyabhāvena | ataśca niṣpratidvaṃdvinā vākyena yadā viśeṣaṇaviśeṣyabhāvaḥ kṛtaḥ, tadā śrutyā saha liṅgavirodha upalabhyamāno vicārayitavyaḥ | athavā yadaivaindryetyuktaṃ tadaiva tadarthaśāstranyā<note type="reference"><ref cRef="MīSū:1.2.4.31">( a. 1 pā. 2 a. 4 sa. 31 ) ityatroktena nyāyeneṃtyarthaḥ</ref></note>yenendravyatiriktaḥ ko 'pyupasthātavyaḥ sa ca liṅgamyendravirodhītyetatpratīyate | <hi rend="bold">tasmācchrutiliṅgayorevaiṣa virodha</hi> ityupapanno vicāraḥ | kiṃ tāvatprāptam | sarvapramāṇāni tulyabalānītyavagantavyam | kutaḥ |</p>
	      <lg>
		<l>kvacidyasya pramāṇatvaṃ svaśakteravadhāritam |</l>
		<l>na hyanyāpekṣayā tasya sā śaktirapagacchati ||</l>
	      </lg>
	      <p><pb n="829"/>sarvatra pratyakṣādāvapi dvayyeva gatiḥ pramāṇasvarūpaṃ pramāṇābhāsaṃ ca | na tatra yatpramāṇaṃ tatkadācidapi pramāṇābhāso bhavati | yo 'pi tadābhāsaḥ so 'pi naiva pramāṇaṃ bhavati | nityaṃ ca pramāṇābhāsabādho na pramāṇasyaiva | na ca tatra bādhyasya prāmāṇyamabhyupagatam | bādhanākṣamatvā tpramāṇasya | śrutyādiṣaṭkasya ca samastasya svaviṣaye prāmāṇyaṃ sthāpitam | na caiṣāṃ viṣayāntarasaṃcāro 'sti yatra daurbalyamāśaṅkyate na caitadupasthāpitaṃ jñānamanutpannaṃ śakyaṃ ca veditum | na cotpannasya svarasabhaṅguratvāduttareṇa vināśaḥ | na ca saṃskārāpanayanam | smṛtihetoḥ saṃskārasya sarvatrānucchedāt | nāpyanuṣṭhānākhyātphalādviniyogaḥ śakyate kartum | anuṣṭhānapratyayasya dṛḍhatvāt | tasmātsarvatra tulyabalatvādvikalpaḥ |</p>
	      <lg>
		<l>bādhastu yadi kalpyeta viparītaḥ prasajyate |</l>
		<l>na hi pūrvamabādhitvā pareṣāṃ janma labhyate ||</l>
	      </lg>
	      <p>śrutyādīnāṃ hi pūrvaṃ pūrvaṃ śīghrataraṃ pravartate | tena paścāttanasya tadupamardenaivā ' 'tmalābhena bhavitavyam | ataśca viparītabādhaprasaṅgaḥ | kiṃ ca |</p>
	      <lg>
		<l>śrutyādinā samarthasya viniyogo<note><p>viniyogo 'pi kalpate iti vyākhyānānusārī pāṭhaḥ | asmiṃstu pāṭhe yadyapi śrutyā viniyogaḥ pratīyate, tathā 'pyaśaktasya viniyogo nāvakalpyata iti, apiśabdasvārasye jñeyam |</p></note> 'vakalpate |</l>
		<l>na sāmarthyādirūpaṃ syādekavākyādibhirvinā ||</l>
	      </lg>
	      <p>utpattikāle yasyānyaviṣayasāmarthyamavadhṛtaṃ na tasya tadviniyogakāle parāvartayituṃ śakyate | viniyogastu sāmarthyānusārīti yuktamadhyavasātum | evaṃ yasya yena saha saṃbandha ekavākyatayā na vidyate na tasya tadviṣayā śaktiḥ kalpyate | saṃbandhe sati tadanyathānupapattyaiva śaktisiddhiriti vākyasya balīyastvam | tathā sarvatraikavākyatvamākāṅkṣāmūlam | atastasyāmupalabhyamānāyāṃ tadekāntena pratīyate | tadabhāve tu naitadastīti pūrvatarabhāvitvādākāṅkṣātmakaṃ prakaraṇameva jyāyaḥ | tadvirodhinī tu yā 'nyena sahaikavākyatāvagatiḥ sā bhrāntiḥ | tathā sarvākāṅkṣāḥ saṃnihitāvalambinyo bhavanti | na hyasaṃnihitamapekṣituṃ saṃbandhuṃ vā śakyamato yatra saṃnidhistatra sarvamiti balīyastvam | samākhyā <pb n="830"/>punaḥ pratyakṣameva saṃbandhaṃ vadati | tasmādviparītaṃ balābalam | athavā virodhe satyetaccintyate | na ceha virodhaḥ | ubhayatrāpi viniyogopapatteḥ | ataḥ samavāye 'pi sarveṣāṃ prāmāṇyamiti prāpte 'bhidhīyate | śrutyarthaviprakarṣātparaṃ parameṣāṃ bādhyata iti | kutaḥ |</p>
	      <lg>
		<l>viniyoktrī śrutistāvatsarveṣveteṣu saṃmatā |</l>
		<l>dhīstasyāḥ saṃnikarṣeṇa viprakarṣeṇa ca sthitā ||</l>
	      </lg>
	      <p>yadi śrutivalliṅgādīnāmapi svatantrāṇāṃ prāmāṇyamabhaviṣyattata etadupāpatsyata teṣāṃ tu smṛtivicchrutyanumānadvāraṃ prāmāṇyam | śrutireva hyatraikaṃ pramāṇam | sā tu grahaṇopāyaṣaṭkānurodhena ṣọdhā 'vatiṣṭhate | kathaṃ punareṣāṃ svātantryeṇa prāmāṇyaṃ na bhavati | ucyate | ‘coda<note><p>( a. 1 pā. 1 sū. 2 )</p></note>nālakṣaṇo 'rtho dharma’ iti sthāpitam | tathā cokta<note type="reference"><ref cRef="MīSū:1.2.1.1">( a. 1 pā. 2 a. 1 sū. 1 ) ityatreti śeṣaḥ</ref></note>m ‘aśabdamanapekṣaṃ syāt’ iti | tatra pratyakṣagṛhītāni yānyakṣarāṇi viniyu़ñjate sā śrotravṛttitvāt śrutirityucyate | yatra tvaviniyojakānyakṣarāṇi pratyakṣeṇa gṛhītvā viniyojakānyarthā pattyā kalpyante tatra liṅgādīni bhavanti | tataścaivamarthaviprakarṣo bhavati | aindrīviniyogaṃ hi prati śrutiliṅgayoḥ saha prasthi<note><p>prasthitayoḥ—pravṛttayormadhya ityarthaḥ |</p></note>tayoryadā śruterviniyojakānyakṣarāṇi dṛśyante tadā liṅge smaraṇasamarthāni tato, yāvatteṣāṃ prakaraṇāmnānānyathānupapattyā viniyojakāni kalpayitumārabhyante tāvaditaraiḥ pratyakṣairviniyogaḥ pratyāyitaḥ | tasmiṃśca pratīte mantro 'pi prakaraṇinaṃ prati nirākāṅkṣībhūtaḥ | prakaraṇyapi mantraṃ prati | tathā sati prakaraṇāmnānasyānyathā 'pyupapadyamānatvānnendrābhidhānaśrutikalpanāyāmarthāpattiḥ prabhavati | na ca śrutimantareṇa viniyogaḥ sidhyati | bahudhā varṇitaṃ caitatpura<note><p>purastāditi—anuṣaṅgādhikaraṇavārtika ityarthaḥ |</p></note>stāt, yathā sākāṅkṣe vedārthe yatkalpyate tadvaidikaṃ netaraditi | tasmācchrutirbalīyasī | na hi tasyāḥ kiṃcidanyadapekṣaṇīyamasti yathā liṅgasya śrutirevam | āha ca |</p>
	      <lg>
		<l>nāpekṣā yasya yatrāsti sa tasmādbalavānbhavet |</l>
		<l>yaḥ parādhīnavṛttiḥ sa tadbādhaṃ kathamācaret || 1 </l>
	      </lg>
	      <p>śrutyādīnāṃ hi pūrvaṃ pūrvamuttarottaranirapekṣaṃ pravartamānaṃ balavadbhavati paraṃ paraṃ tu pūrvādhīnaprāmāṇyaṃ na śaknoti tasyaiva bādhaṃ kartum | na hi śrutimananumāya liṅgādeḥ prāmāṇyamadhyavasīyata ityuktam | nanvetadapyuktaṃ nāsamarthaṃ viniyujyata iti | satyamuktam | ayuktaṃ tūktam | kutaḥ |</p>
	      <lg>
		<l>na śruterviniyoktṛtvaṃ liṅgādhīnaṃ pratīyate |</l>
		<l>vijñāte viniyoge tu tadvaśācchaktinirṇayaḥ ||</l>
	      </lg>
	      <p><pb n="831"/>viniyogottarakālaṃ hi kathametatsādhayiṣyatītyapekṣite yathā śaknotītyavadhāraṇā bhavati | tatra yadyapi svarūpeṇa tadviṣayā śaktirna dṛśyate tathā 'pi viniyogadarśanādevānumīyate | taduktam ‘va<note type="reference"><ref cRef="MīSū:3.2.2.3">( a. 3 pā. 2 a. 2 sū. 3)</ref></note>canāttvayathārthamaindrī syāt’ ityatra | nanu ca prāgavidyamānasāmarthyasya viniyogo na saṃbhavatīti pūrvataraṃ sāmarthyamanumātavyam | tataśca pratyakṣālliṅgāddurbalatvāpattiḥ | satyam | pūrvabhāvitvena tatkalpyate na tu pūrvameva gamyate | na hyaviniyuktāyā aindrayā gārhapatyābhidhānasāmarthyapratipattikāraṇamasti | nirvṛttaviniyogānyathānupapattyā pūrvamapi vidyamānaṃ paścādevānumīyate | nanvevamapi tulyo 'rthaviprakarṣaḥ | tathā hi |</p>
	      <lg>
		<l>vikṣepo yāvatā liṅge syācchruteranumāpake |</l>
		<l>liṅgānumānabhūtāyāṃ tāvataiva śrutāvapi ||</l>
	      </lg>
	      <p>sarvathā hyadṛśyamānānumānena pratyayaviprakarṣo bhavati | taccobhayatrāpi samānam | satyametāvatsamānaṃ na tu tadbalābalaṃ pratyupayujyate | kutaḥ |</p>
	      <lg>
		<l>viniyogābhidhānasya dūratvāddūrbalatvadhīḥ |</l>
		<l>tacca pūrvānumāyāṃ syānnottaratra kathaṃcana ||</l>
	      </lg>
	      <p>liṅge hi prāgbhāvinā śrutyanumānena vinā viniyogābhidhānābhāvāddūratvaṃ bhavati | śrutau punaravagate viniyogābhidhāne yasmādetadevaṃ tasmānnūnaṃ kimapi sāmarthyamastīti paścātpravartamānamanumānaṃ na viniyogapratyayavikṣepaṃ karoti | sahaprasthitayorhi pramāṇayoryena viniyogadeśaścireṇa prāpto bhavati sa vikṣepo daurbalyakāro bhavati | avadhārite tu viniyoge yadyapi paścādanumānasahasraṃ bhavati na tathā 'pi kaścidviprakarṣaḥ | etena liṅgavākyādiyugalāni vyākhyeyāni | sarvatra hi parasya pūrvamananumāya viniyogānupapattiḥ | pūrveṇa tu kṛte viniyoge parasya nāntarīyakaṃ sadbhāvamātrakalpanamiti pratipattiḥ | āha | śrutestāvatpratyakṣatvena liṅgadbalīyastvaṃ yuktam | atha liṅgavākyādīnāmanumīyamānaśrutitvādaviśeṣe sati kiṃkṛtaṃ balābalamiti | taducyate |</p>
	      <lg>
		<l>ekadvitricatuḥpañcavastvantaraṇakāritam |</l>
		<l>śrutyarthaṃ prati vaiṣamyaṃ liṅgādīnāmapīṣyate ||</l>
	      </lg>
	      <p>śrutimātrānumānāntarito hi liṅgasya śrutyarthaḥ | vākyasya punarliṅgaśrutyanumānavyavahitaḥ | katham |</p>
	      <lg>
		<l>vā<note><p>vācakeneti ślokasyāyamarthaḥ | prayogāsamavetārthavācināṃ tatsamavetārthavācakenaikavākyatvātteṣāṃ samavetārthābhidhānaśaktiṃ kalpayitvā paścādviniyogābhidhāyinī śrutiḥ kalpyata iti |</p></note>cakenaikavākyatvādihātadvācināṃ satām |</l>
		<l><pb n="832"/>kalpayitvā 'bhidhāśaktiṃ śrutiḥ paścātprakalpyate ||</l>
	      </lg>
	      <p>sarvatra hi mantre kiṃcideva padaṃ karmasamavetamarthaṃ vadati | yathā ‘agnaye juṣṭaṃ nirvapāmi’ ityagninirvapāmipade | śiṣṭāni tvasamavetārthābhidhāyitvādaprayogārhāṇi santi dṛśyamānaikavākyatānyathānupapattyā 'numitasāmarthyābhidhānāni santi svārthamupasarjanīkṛtya tadviśiṣṭasamavetārthaprakāśanena prayogārthatvaṃ pratipadyante | tataśca śrutimanumāya viniyujyante | taccāvirodhe sati sarvamabhyanujñāyate | yadā dṛśyamānaikavākyatvayormantrayoḥ pṛthak pṛthak prakāśayitavyāvarthau karmasamavetau dṛśyete tadobhayorapi bhedena prakāśakāpekṣaṇātprakāśakayośca prakāśyāpekṣaṇādviniyogāya prasthi<note><p>prasthite sati—prasthāne satītyarthaḥ |</p></note>te sati yasya yatra kḷptaṃ sāmarthyaṃ sa tatra śīghrataraṃ prāpnuvannānyatraikavākyatayā netuṃ śakyate | nāpyanyebhyastatrā ' 'gacchadbhyaḥ so 'vakāśaṃ dadāti | katham |</p>
	      <lg>
		<l>ekavākyatayā yāvatsāmarthyamanumīyate |</l>
		<l>sāmarthyena śrutistāvatkalpyate viniyojikā ||</l>
	      </lg>
	      <p>samudāyo hi viniyujyamāno nāvayavānaviniyujya viniyoktuṃ śakyate | tatra pūrvottarayorbhāgayorekavākyatvaṃ pratyakṣam | naikārthābhidhānasāmarthyam | bhinnārthābhidhānasāmarthyaṃ tvarthapratyayadarśanātsiddham | tatra samudāyāvayavaviniyogāya vākyasāmarthyayoḥ sahaprasthitayorasamarthaviniyogāsaṃbhavādyāvadvākyena pūrvo bhāga uttarārthābhidhānasamartha uttaro vā pūrvasamartha ityanumīyate tāvatpratyekabhāgavartinā sāmarthyena pūrvasyāpi svārthe parasyāpi svārthe śrutiranumitā | tataśca yāvaditaratra viniyojakaṃśrutyanumānāya prayatyate tāvadiha viniyoge siddhe nirākāṅkṣatvātprakaraṇāmnānasya na kaścidapi hetuḥ śrutyanumāna ityanupajātamūlo viniyogo bādhyate | mantrasyāpi hi pūrvasya pūrvatrārthe śīghraṃ viniyoga uttarasya cireṇa | tathottarottarasya śīghraṃ pūrvasya tatra cireṇa | śīghraviniyuktaśca mantraściraviniyogaṃ nā ' 'driyate | tathā 'rtho 'pi prathamāvagatamantrāvaruddho netaraṃ gṛhṇāti | svaprādhānye ca saṃbhavati na paropasarjanatvaṃ pratipadyate | tasmālliṅgaṃ balīya iti bhittvā vākyaṃ viniyoga iti | nanvevaṃ sati ‘nirvapāmi’ ityādenā kḷptasāmarthyena śīghrataraprāptenāvaruddhe 'rthe viprakṛṣṭaprāptānāṃ ‘devasya tvā’ ityādīnāṃ bādhādaviniyogaḥ prāpnoti | na caiṣāṃ bhinnaprayojanatvātsamuccayaḥ | tathā satyekavākyatvābhāvāt | avaśyaṃ caitairyathākathaṃcinnirvāpa eva prakāśayitavyo nānyaprakāśanaṃ, karmānaṅgatvaprasaṅgāt | ataḥ samānaviṣayatvātsamavāye sati vākyaprāpyapadāntarabādhena bhavitavyamiti | atrocyate |</p>
	      <lg>
		<l><pb n="833"/>padāntarāṇi yatrārthaṃ vadeyuḥ karmavartinam |</l>
		<l>tatraivamitareṣāṃ tu vākyamapyagatervaram ||</l>
	      </lg>
	      <p>yāni hyasamavetārthavacanāni tāni yadi svatantrī kriyante tato 'narthakāni bhavanti | tena kḷptasaṃbandhairnirākāṅkṣīkṛto 'pyartha itareṣāṃ sākāṅkṣatvātpunastatprakāśyatvaṃ pratipadyate | yathā prakaraṇapūritānāmapi krameṇa punastaddharmaprāptirbhavati | yathā prakṛtau nirākāṅkṣībhūtā dharmā vikṛtīrgamiṣyanti | tathā ca kḷptau vyākhyā<note><p>anuṣaṅgādhikaraṇa iti śeṣaḥ |</p></note>tam | tasmādevamādīnyapi saṃbadhyante | yeṣāṃ tu prakāśyo 'rthaḥ samaveto dṛśyate, teṣāmanabhidheyenāsaṃbadhyamānānāmapyarthavattā 'stīti nā ' 'narthakyanimittamavakāśaṃ labhante | sarveṣāmeva ca śrutyādīnāmānarthakyapratihatānāṃ durbalairapi bādhyatvamiṣyate | tadyathaḥ—vrīhyādīnāṃ prokṣaṇādīnprati śrutyā śeṣitvaṃ prāpnuvadapyatilaṅaghya prakaraṇalabhyāpūrvasādhanatvakṛtaḥ saṃbandho bhaviṣyati | tenā<note><p>tato 'vasthitamiti pā. |</p></note>vasthitaṃ vākyālliṅgasya balīyastvam | tathā ca bhakṣānuvāke darśita<note type="reference"><ref cRef="MīSū:3.2.adhi.9">( a. 3 pā. 2 a. 9 ) ityatreti śeṣaḥ</ref></note>m | vākyaprakaraṇayoḥ prakaraṇamarthaviprakarṣāddurbalam | tathā hi |</p>
	      <lg>
		<l>pratyakṣā saṃgatirvākye na ca prakaraṇe 'styasau |</l>
		<l>ākāṅkṣāto 'numātavyā tāvatā viprakṛṣṭatā ||</l>
	      </lg>
	      <p>prakaraṇe hi svārthaparipūrṇānāmaṅgāṅgivākyānāmupakāryopakārakatvākāṅkṣāmātraṃ dṛśyate | vākye tu pratyakṣaḥ saṃbandhaḥ | tataśca sahaprasthitayoryāvatprakaraṇenaikavākyatā kalpyate tāvadvākyenābhidhānasāmarthyaṃ, yāvaditaratra vākyena sāmarthyaṃ tāvadiha sāmarthyena śrutiryāvaditaratra sāmarthyena śrutistāvaditaratra śrutyā viniyogo 'bhihita iti vicchinnāyāmākāṅkṣāyāṃ śrutyanumāne mūlābhāvādvihate ka<note><p>aṃkalpitamapi śeṣatvamiti pā. |</p></note>lpitamapi śeṣatvaṃ niṣpattimagatvā 'ntaraiva vilīyate | tasmādvākyaṃ balīyaḥ | tathā kramaprakaraṇayoḥ kramasyārthaviprakarṣaḥ | katham |</p>
	      <lg>
		<l>ākāṅkṣātaḥ prabhṛtyekaṃ śrutyarthaṃ prati gacchati |</l>
		<l>tāmapi tvanyato labdhvā śrutirekasya kalpyate ||</l>
	      </lg>
	      <p>kramo nāma nirapekṣāṇāṃ satāṃ pāṭhānuṣṭhānadeśasāmyamātram | yadi tvākāṅkṣāvataḥ saṃnidhāvāmnāyeta tataḥ prakaraṇameva syāt | atra ca prāyeṇa mahāprakaraṇopanipātinyo vikṛtaya udāharaṇam | tāsu hi yatprākṛtāṅgamadhyapātitvena notpannaṃ tatpurastātparastādvā 'vasthitakramabhāgbhavati | prakaraṇasya kḷptopakāraiḥ prākṛtairvyāvartitatvāt | tatra yannivṛttākāṅkṣasya kasyacitsamīpe paṭhyate 'nyasya cā ' 'kāṅkṣā tatastadubhābhyāṃ gṛhyamāṇaṃ yāvatkramavato nivṛttamasatīmākāṅkṣāmupajanayati tāvatprakaraṇavatā sahaikavākyatāṃ <pb n="834"/>gacchati, yāvaccetaratraikavākyatā bhavati tāvatprakaraṇinaṃ pratyupakārasāmarthyakalpanā | yāvaditaratrāsau tāvadiha śrutyanumānaṃ yāvaditaratra śrutiranumāsyate tāvadiha siddhe viniyoge 'numānabījahīnenākḷptaśruti sarvamapramāṇī bhavati | tathā kramasamākhyayoḥ krame vedakalpitamevāṅgāṅginordeśasāmānyanimittaṃ parasparaparyupasthāpanam | sarvatra hi kenacidabhinnadeśena saṃbandho 'vakalpate | na ca samākhyānavataḥ kiṃciddeśasāmānyaṃ vedakḷptamupalabhāmahe | yena saṃbandhābhimukhyasaṃbhavaḥ | nanu ca samākhyā saṃbandhamevābhidadhānā pravartata iti śrutitulyā prāpnoti | naitadevam |</p>
	      <lg>
		<l>anya eva hi saṃbandhaḥ kalpyate yaḥ samākhyayā |</l>
		<l>anyacca śeṣaśeṣitvaṃ yacchrutyā pratipādyate ||</l>
	      </lg>
	      <p>arthānāṃ prathamaṃ kenacitprakāreṇānavagatasaṃbandhānāṃ samākhyā pravartate | sā ca śeṣaśeṣitvaṃ tāvannaiva pratipādayati | kenacitsaṃbandhenopapadyamānatvātsaṃbandhamātramapi naivābhidhatte | na hi yaugikaiḥ saṃbandho 'bhidhīyata ityuktam | samākhyānyathānupapattyā 'numīyate | saṃbandhamātrasya caitadrūpaṃ kiṃcidabhinnameṣāmastītyavagamaḥ | tataścā ' 'pannaṃ kramājjaghanyatvam | na hi kiṃcittatra sāmānyamanumātavyaṃ deśasāmānyasya pratyakṣatvāt | iha tu tatpadasyāpratyakṣatvādānumānikatvamiti viprakarṣaḥ | samākhyā hi yāvatkiṃcitsāmānyamastīti kalpayati tāvatkrameṇa nūnamanayoḥ kācidapekṣā 'sti yenetthaṃ samānadeśau paṭhitāviti prakaraṇaṃ kalpyate | yāvacca kiṃcitsāmānyamapekṣāṃ kalpyati tāvaditaratraikavākyatā kḷptā | tathā yāvadihaikavākyatā bhavati tāvaditaratropakārasāmarthyasiddhiḥ | yāvaccehopakārasāmarthyakalpanā tāvaditareṇa śrutirutpāditā | tataśca yāvadiha śrutimanumātumupakramate tāvaditaratra viniyoge siddhe nirākāṅkṣībhūte prakaraṇapāṭhe sarvametatpracitamapyaparipakvavicchedādāmasasyamiva lūnaṃ nirbījaṃ bhavati | tasmādarthaviprakarṣāttu paraṃ paraṃ bādhyata iti siddham | āha ca |</p>
	      <lg>
		<l>niḥśreṇyārohaṇaprāpyaṃ prāptimātropapādi ca |</l>
		<l>ekameva phalaṃ prāptumubhāvārohato yadā ||</l>
	      </lg>
	      <lg>
		<l>ekasopānavartyeko bhūmiṣṭhaśca parastayoḥ |</l>
		<l>ubhayośca javastulyaḥ pratibandhaśca nāntarā ||</l>
	      </lg>
	      <lg>
		<l>virodhinostadaiko hi tatphalaṃ prāpnuyāttayoḥ |</l>
		<l>prathamena gṛhīte 'sminpaścimo 'vatarenmudhā ||</l>
	      </lg>
	      <lg>
		<l>tena yadyapi sāmarthyaṃ pratyekaṃ siddhamanyadā |</l>
		<l>tathā 'pi yugapadbhāve jaghanyasya nirākriyā ||</l>
	      </lg>
	      <lg>
		<l><pb n="835"/>anyathaiva hi śūnyeṣu durbalairapi caryate |</l>
		<l>anyathā balavadgrastaiḥ sarvaśaktikṣaye sati ||</l>
	      </lg>
	      <p>tasmānnaitadālambanaṃ yuktaṃ yat kvaciduttareṣāṃ prāmāṇyamiṣṭam | tasmādbalavadvirodhe 'pi tena bhavitavyamiti | yattu pramāṇābhāso bādhyate na pramāṇamiti | tatra brūmo 'yamapi pramāṇābhāsa eva | katham |</p>
	      <lg>
		<l>naivaiteṣāṃ pramāṇatvamāsīdatra kadācana |</l>
		<l>anyatra dṛṣṭametattu samāropeṇa kalpitam ||</l>
	      </lg>
	      <p>nahi yatra viṣaye bādhastatraiṣāṃ pramāṇatvam | kiṃ tarhi | pradeśāntare kevalānāmupala kṣitaṃ sāmānyato dṛṣṭarūpeṇātrāpi pratibhāti | tattu balīyasā 'pahṛtaviṣayatvātsīdatīti paścādbhrāntitvenādhyavasīyate | athavā yastatrāsya vyāpāra āsīttamihāpi prakramata eva | sa tu javavatā 'nyena viṣaye 'pahṛte mūlacchedādyadā taṃ na gacchati ta<note><p>tatkiṃ kriyatāmiti | tattadā, balavatā viṣayāpahāreṇa durbalaṃ pramāṇābhāsatāṃ yātītyāśayaḥ |</p></note>tkiṃ kriyatām | tena mṛgatṛṣṇādivadevāprāpya pramāṇameva bādhyate | anutpannameva ceha śrutyabhāvāccheṣajñānaṃ bādhyate | āntarālikajñānamithyātvakalpanayeti notpattisāmānyena tulyabalatvam | ataśca jñānasaṃkarocchedanādirūpo bādho naivā ' 'śaṅkitavyaḥ | yo 'pi cotpannabādhastamapi phalaviyogātmanopapādayiṣyāmaḥ | evaṃ tāvaddvayordvayorvirodhe varṇitam | arthasiddhatvāttu bhāṣyakāreṇetaraiḥ saha na pradarśitaṃ vyākhyātṛbhistvevaṃ prapañcayitavyam | yathā <hi rend="bold">śrutivākyayorvirodhe</hi>, aruṇādivākyasāmarthyādānantaryasā<note><p>ānantaryasāmānādhikaraṇyābhyāmiti—tābhyāmavagatādvākyasāmarthyādityanvayato 'rthaḥ |</p></note>mānādhikaraṇyābhyāmekahāyanyādiśeṣatvaṃ prāpnuvattṛtīyāśrutyā krayasaṃbandhitvena vijñāyate | dvitīya<note><p>niḥśreṇyā rohaṇaprāptaṃ prāptimātropapādi ca | ekamevaphalaṃ prāptumubhāvārohato yadā || ekasopānavartyeko bhṛmiṣṭaścāparastayoḥ | ityādinā vṛddhaślokopapāditaṃ dṛṣṭāntaṃ viṣayānusāreṇa prakṛte yojayati—dvitīyasopānetyādinā |</p></note>sopānabhūgatārohakayoriva hyatra yāvadvākyaṃ sāmarthyaṃ kalpayati tāvacchrutyā viniyogaḥ kalpita iti mahadantaram | <hi rend="bold">śrutiprakaraṇayorvirodhe</hi> prakaraṇādekaviṃśatyādyanuvacanānāṃ darśapūrṇamāsāṅgatve prāpte śrutyaiva pratiṣṭhākāmādiṣu puruṣārthāvadhāraṇātprakaraṇabādhaḥ | anuvacanānāṃ ca kriyātmakatvāditikartavyatārūpatvātprakaraṇagrāhyatvena tadvirodhodāharaṇatvam | ‘tisra eva sāhrasyopasado dvādaśāhīnasya’ iti tu dvādaśatvasyākriyātvādanitikartavyatātmakatve sati kathaṃbhāvarūpaprakaraṇagrāhyatvānupapatteḥ saṃnidhimātreṇa prakaraṇakalpanāpūrvakasaṃbandhādhyavasānācchrutisthānavirodhodāhaṇatvaṃ yuktamityeke | tattu naivamāśritam | kutaḥ |</p>
	      <lg>
		<l><pb n="836"/>yadi dravyagatā saṃkhyā svatantrā vā bhavediyam |</l>
		<l>netthaṃbhāvena gṛhyeta kriyārūpeṇa varjanāt ||</l>
	      </lg>
	      <lg>
		<l>itikartavyatāṃśasthāṃ yenoddiśyopasatkriyām |</l>
		<l>dvādaśatvavidhistena kathaṃbhāvena gṛhyate ||</l>
	      </lg>
	      <lg>
		<l>ihāpi ca kathaṃbhāvaviniyuktopasadgatā |</l>
		<l>yāvatsaṃkhyaikavākyatvasāmarthye kalpayiṣyati ||</l>
	      </lg>
	      <lg>
		<l>tāvatpratyakṣayā śrutyā ṣaṣṭhyā 'hīnāṅgatāṃ gatā |</l>  <l>naiva hyahargaṇādanyadahānyahīnamucyate ||</l>
	      </lg>
	      <p><hi rend="bold">śrutikramavirodhe</hi> kimudāharaṇamiti |</p>
	      <lg>
		<l>ucyate raśanādharmā darbhamayyādayaḥ kramāt |</l>
		<l>agnīṣomīyaśeṣāḥ syuḥ śrutyā yūpāṅgatāṃ gatāḥ ||</l>
	      </lg>
	      <lg>
		<l>etadyūpaparivyāṇaśeṣo hi raśanā śrutā |</l>
		<l>saha dharmairna sā yāti krameṇa paśuśeṣatām ||</l>
	      </lg>
	      <lg>
		<l>yāvatprakaraṇādīni tasyāḥ kalpayati kramaḥ |</l>
		<l>caturbhistairvyapetatvācchrutyā tāvatsa jīyate ||</l>
	      </lg>
	      <lg>
		<l>ākāṅkṣāmātramevaikaṃ yāvatkalpayati kramaḥ |</l>
		<l>dūreṇa tāvadaprāptāṃ raśanāṃ harati śrutiḥ ||</l>
	      </lg>
	      <p><hi rend="bold">śrutisamākhyayorvirodhe</hi> kimudāharaṇam | pauroḍāśikamiti samākhyāte darśapūrṇamāsakāṇḍe paṭhito mantraḥ sādhāraṇe prakaraṇe vartamānaḥ krameṇa cānunmīlitaliṅgenāviniyujyamānaḥ puroḍāśasyaiva vā prāthamyātprāpnuvan, śrutyā sāṃnāyyārthaśākhāṅgatvena vidhīyate ‘iṣe tveti śākhāṃ chinatti’ iti | tatrāpi yāvatsamākhyayā kiṃcitsāmānyaṃ kalpyate tāvacchrutyā viniyuktatvātprakaraṇavākyasāmarthyaśrutiṣvakalpitāsveva bādhaḥ | evaṃ liṅgasya prakaraṇādivirodha udāhartavyaḥ | tatra <hi rend="bold">prakaraṇavirodhe</hi> tāvatpūṣānumantraṇānyudāhartavyāni | yāvacca prakaraṇenaikavākyatvaṃ kalpyate tāvalliṅgena śrutiḥ | tathā yāvaditaratra prakṛtāgnyādiprakāśanasāmarthyaṃ tāvadiha viniyoga iti bādhaḥ | <hi rend="bold">liṅgakramayorvirodhaḥ</hi> stutaśastrādhikaraṇe darśitaḥ ‘arthena tva<note type="reference"><ref cRef="MīSū:2.1.5.14">( a. 2 pā. 1 a. 5 sū. 14 )</ref></note>pakṛṣyeta’ iti | sthitodāharaṇamapi yathā 'bhyanujñāpanābhyanujñayoḥ prajñātakramayoḥ ‘upahūta upahvayasva’ ityevaṃ mantrāvāmnātau | tau deśasāmānyāttathaivāṅgatayā prāpnutaḥ ‘upahūta’ ityanujñāpane <pb n="837"/>‘upahvayasva’ ityanujñāyām | na tu tathā sāmarthyamastīti viparītaṃ śeṣatvam | yāvaddhi sthānena prakaraṇamutpādyaikavākyatvaṃ kalpyate tāvalliṅgena śrutiṃ kalpayitvā sādhito viniyoga ityakalpitaliṅgaśrutipadakasyaiva kramasya bādhaḥ | tathā parivyāṇakaraṇakriyamāṇānuvādinoḥ ‘parivīrasi’ ‘yuvā suvāsāḥ’ iti vā 'gnīṣomīyaparivyāṇāṅgatve prāpte liṅgātsavanīyāṃrthādvitīyaparivyāṇāṅgatvamapi | kathaṃ na manotā, agnīṣomīyakramabādhanasamarthena liṅgenā ' 'gneyasavanīyapaśuyāgāṅgamiti cet | na | ‘vacanā<note type="reference"><ref cRef="MīSū:3.2.2.3">( a. 3 pā 2 a. 2 sū. 3 )</ref></note>ttvayathārthamaindrī syāt’ itivad balavattaraśrutikṛtaviniyogakalpitalakṣaṇādvāreṇāgnīṣomīyāṅgatvāt | evaṃ hyāha ‘yadyapyanyadevatyaḥ paśurāgneyyeva manotā kāryā’ iti | anayā hi śrutyā liṅgenotkṛṣyamāṇā manotā vāritā | dvidevatye 'pyekadevatyaiva na kevalāgnidevatyatvenāgnīṣomīyāduttāraṇīyetyarthaḥ | yadvaivakāraṃ svasthānādapanīya yathākramaṃ kāryaivetyatra saṃyojanā kāryetyavadhāryate | <hi rend="bold">liṅgasamākhyāvirodhe</hi> tu bhakṣānuvāṃke grahaṇādivākyāni samākhyānādbhakṣāṅgatvena saṃbandhasāmānyādikalpanayā bhakṣāṅgatvaviniyogāya prasthitāni liṅgena grahaṇāvekṣaṇasamyagjaraṇeṣu viniyujyanta iti sthi<note type="reference"><ref cRef="MīSū:3.2.adhi.9">( a. 3 pā. 2 a. 9 ) ityatreti śeṣaḥ |</ref></note>tam | yājyāsamākhyābādhena ca manorṛcāṃ pṛthupājavatyośca liṅgena sāmidhenītvena viniyoga <note type="reference"><ref cRef="MīSū:3.2.adhi.7">( a. 3 pā. 2 a. 7 ) ityatreti śeṣapūraṇam</ref></note>ityuktam | <hi rend="bold">vākyakramayorvirodhe</hi> parivyāṇakaraṇakriyamāṇānuvādiparivīrasiparivītapadavyatiriktapadānāṃ ‘yuvā suvāsā āgāt sa u śreyān’ ityevamādīnāṃ liṅgaviniyuktaparivītapadaikavākyatvātsavaṃnīyaparivyāṇe viniyogaḥ | <hi rend="bold">vākyasamā<note><p>vākyasamākhyayorvirodha iti—bhakṣānuvākagatasadhyāsabhityāderliṅgādgrahaṇādau viniyoge 'vagatatadekavākyatāpannaśeṣapadānāṃ samākhyayā bhakṣāṅgatvaprasaktau vākyādgrahaṇādyāṅgatvamityāśayaḥ |</p></note>khyayorvirodhe</hi> bhakṣānuvāka eva saṃdhyāsamityevamādiṣu grahaṇādau viniyujyamāneṣu tadekavākyagataśeṣapa<note><p>śeṣapadāvṛttiriti—āṅo 'rvāgarthakatvāccheṣapadānāṃ bhakṣaṇādarvāganuṣṭhīyamāneṣu grahaṇādiṣu vṛttiḥ—viniyoga ityarthaḥ |</p></note>dāvṛttirudāhartavyā | tathā ' 'dhvaryavādisamākhyānājjyotiṣṭomādipradhāneṣu tadartheṣveva prāpnuvatsu svargakāmādyekavākyatvādarthimātraviṣayatvaṃ vijñāyate | na<note><p>kartradhikaraṇe niṣetsyamānamākhyātasya karturanabhidhānamaparyālocyāsya śrutisamākhyodāharaṇatvaṃ śaṅkate—nanvityādinā |</p></note>nu ca śrutirevaiṣā bhavet | nātra kasyacicchabdasya śravaṇādetadvijñāyate | liṅā karturanabhidhānāt | kiṃ tarhi | padadvayasaṃnikarṣādevaitallakṣaṇayā sāmānādhikaraṇyāvadagamyate | tasmādvākyenaiva samākhyā bādhyata iti | <hi rend="bold">prakaraṇasamākhyayorvirodhe</hi> pauroḍāśikasamākhyātabrāhmaṇāmnātānāṃ prayājādīnāṃ <pb n="838"/>prakaraṇātsāṃnāyyopāṃśuyājārthatvamityudāharaṇam | evaṃ tāvadekasya śeṣasyānekaṃ śeṣiṇaṃ prati nīyamānasya virodha udāhṛtaḥ | etayaiva tu diśā 'nekasya śeṣasyaikaṃ śeṣiṇaṃ prati nīyamānasya virodha idānīmudāhartavyaḥ | tadyathā <hi rend="bold">śrutiliṅgayorvirodhe</hi> ‘aindryā gārhapatyamupatiṣṭhate’ iti mantrakara ṇakavyāpāravidhāne kṛte liṅgātkasmiṃścidāgneye mantre śeṣatvena prāpnuvati śrutyaindrī viniyujyate | tadavaruddhe copasthāne netarasyāvakāśo vidyate | <hi rend="bold">śrutivākyayorvirodhe</hi> yajñāyajñīyapragāthaikavākyabhūtagirāpadaprāptāvirāpadavidhānamudāharaṇam | tathā viśveṣāṃ devānāṃ śrutyā ' 'mikṣaiva, śeṣo hi teṣāṃ vākyena vājinaṃ taddurbalapramāṇatvāttayā śrutyā nirākṛtam | <hi rend="bold">śrutiprakaraṇayorvirodhe</hi> pratiṣṭhākāmadarśapūrṇamāsaprayoge prakaraṇātpañcadaśasaṃkhyasāmidhenyanuvacane 'ṅgatvena prāpte śrutyaikaviṃśatisaṃkhyānuvacanāntarāṅgatvāvagamātprākaraṇikanityānuvacanabādhaḥ | <hi rend="bold">śrutikramāvirodhe—</hi></p>
	      <lg>
		<l>paśukāmaprayoge ca krameṇa camasāṅgatā |</l>
		<l>śrautādgeādohanāttatra camasasya nirākriyā ||</l>
	      </lg>
	      <p><hi rend="bold">śrutisamākhyāvirodhe—</hi></p>
	      <lg>
		<l>vājapeyaḥ samākhyānātprāpnotyadhvaryukartṛkaḥ |</l>
		<l>śrutyā svārājyakāmasya<note><p>svārājyakāmasyeti—kartṛtetyadhyāhāraḥ |</p></note> tathā 'dhvaryornirākriyā ||</l>
	      </lg>
	      <p>tathā ‘yajamānasya yājyā’ ityudāharaṇam | ṛtuyājeṣu hi hautrasamākhyayā hotuḥ prāptā yājyā yajamānakartṛkatvena kartṛsaṃbandhavācinyā ṣaṣṭhīśrutyā pratipādyate | <hi rend="bold">liṅgavākyavirodhe—</hi></p>
	      <lg>
		<l>syonāderapi śeṣatvaṃ vākyena sadanaṃ prati |</l>
		<l>sīdetyasyaiva liṅgena na tenāyaṃ pūrvabādhanaḥ ||</l>
	      </lg>
	      <lg>
		<l>tathā 'bhidhāraṇe tasminsīdetyasyāpi śeṣatā |</l>
		<l>syonādereva liṅgena tasmātsa parabādhanaḥ ||</l>
	      </lg>
	      <lg>
		<l>anekaśeṣiśeṣatvātpūrvametāvadāhṛtau |</l>
		<l>anekaśeṣasaṃbandhātsaṃpratyekasya śeṣiṇaḥ ||</l>
	      </lg>
	      <lg>
		<l>pūrvaṃ syonaṃ ta ityādi sadane sābhidhāraṇe |</l>
		<l>vākyenāṅgatayā prāptaṃ liṅgācchuddhe 'bhidhāraṇe ||</l>
	      </lg>
	      <lg>
		<l>tasminsīdetyayaṃ vākyātprāptaḥ śeṣo 'bhidhāraṇe |</l>
		<l>liṅgāttu sadanasyaiva tatraivātaḥ prayujyate ||</l>
	      </lg>
	      <lg>
		<l>ekaikasmiṃmtu śeṣatvaṃ vākyātprāptaṃ dvayordvayoḥ |</l>
		<l>ekaikasya tu liṅgena tacca saṃprati gṛhyate ||</l>
	      </lg>
	      <lg>
		<l><pb n="839"/>ekasminneva mārge tu yatsaṃkīrṇacatuṣṭayam |</l>
		<l>abhāṇi bhāṣyakāreṇa vivektavyaṃ tadātmanā ||</l>
	      </lg>
	      <p><hi rend="bold">liṅgasya prakaraṇakramasamākhyāvirodhe</hi> nirvāpādiṣu li<note><p>liṅgeneti—liṅgapramāṇaprāpitenetyarthaḥ |</p></note>ṅgena devasya tvetyādinā prakaraṇaprāptamantrāntarabādhaḥ | prathamasya kāmyasyaindrāgnasya kramātsāmidhenīkāryaprāptasya yājyānuvākyāyugalasya liṅgena bādhaḥ | samākhyayā manorṛcāṃ somāraudriyeṣu yājyānuvākyātvena prāptānāṃ somarudraliṅgabhiryājyānuvākyābhirbādha ityudāharaṇāni | <hi rend="bold">vākyaprakaraṇayorvirodhe</hi> ‘pūrvedyuramāvāsyāyāṃ vediṃ karoti’ ityudāharaṇam | prakaraṇena hi havirabhivāsanottarakālaṃ yadvidhānaṃ tasya grahaṇaṃ prāpnoti | abhāvāsyāsamabhivyāhāreṇa tu pūrvedyuḥ | na cātra śrutitvam | na hi saptamī śeṣaśeṣisaṃbandhaṃ vadati | yattvadhikaraṇatvamabhidhatte tattatkarmaṇo 'nupapannameva | tasmātpadasaṃnidhānenaiṣa saṃbandhaḥ | sa ca śīghrataraṃ bhavatītyuktam | <hi rend="bold">vākyakramayorvirodhe</hi> kimudāharaṇam | jyotiṣṭome kāmyanaimittikeṣu pratipatkalpeṣu pratīkagrahaṇātpādamātraṃ śrutyā viniyujyate | tatra dvitīyapādātprabhṛti yathāsaṃkhyakrameṇa nityānāmevarcāṃ prasaṅgaḥ | tadyathā ‘vṛṣā pavasva dhārayeti rājanyāya pratipadaṃ kuryāt’ ityatra ‘pavamānāyendave | abhi devāṃ iyakṣate ‘ityetāveva dvitīyatṛtīyapādau prāpnutaḥ | vākyācca ‘marutvate ca matsaraḥ | viśvā dadhāna ojasā’ iti | nanu vibhaktibhedādatra liṅgavirodhaḥ syāt | naiṣa doṣaḥ | sarveṣāṃ somaliṅgatvādvibhaktibhedena tvekavākyatvameva nopapadyate | tadyāvadākāṅkṣāpūrvakamekavākyatvādi kalpyate tāvaditareṇā ' 'nantaryātsamānaviṣayatvācca sāmarthyādi kalpayitvā viniyogaḥ kṛta iti balīyastvam | <hi rend="bold">vākyasamākhyayorvirodhe</hi> ‘tasmānmaitrāvaruṇaḥ’ preṣyati cānu cā ' 'ha’ iti hautrasamākhyāte pravacane praiṣānuvacanamāmnātam | tasya kartṛviśeṣākāṅkṣiṇaḥ samākhyayā hotā prāpnoti | vākyena maitrāvaruṇaḥ | ekena ca kṛtārthasya na kartrantarāpekṣā bhavati | tatra śīghrataraprāpte maitrāvaruṇe prakaraṇakalpanāṃ yāvatpāptā samākhyā bādhyate | na cāyaṃ śrutivirodhaḥ | ākhyātapadena karturanabhidhānānmaitrāvaruṇapade ca kārakavibhakti prayogābhāvāt | <hi rend="bold">prakaraṇakramayorvirodhe</hi> girāpaderāpade eva stotrāpekṣayodāharaṇam | agniṣṭomasā<note><p>agniṣṭomasāmna iti—agniṣṭomastotrasyeyartthaḥ |</p></note>mnaḥ krameṇa girāpadaṃ prāpnoti prakaraṇādirāpadam | tacca balīyaḥ | pūrvaṃ tu sāmāpekṣayodāhṛtamāsīdityasaṃkīrṇaviṣayatvam | <hi rend="bold">pra<note><p>prakriyeti—prakaraṇamityarthaḥ |</p></note>kriyāsamākhyayorvirodhe ‘tasmānmai</hi><pb n="840" break="no"/>trāvaruṇaḥ preṣyati cānu cā ' 'ha’ ityetadeva jyotiṣṭomaṃ pratyudāharaṇam | tasya hi samākhyayā hotṛkartṛkaṃ praiṣānuvacanaṃ prāpnoti | prakaraṇāttu maitrāvaruṇakartṛkaṃ nirṇīyate | praiṣānuvacanasvarūpāpekṣaṃ ca pūrvatrodāharaṇamiti bhedaḥ | <hi rend="bold">kramasamākhyayorvirodhe</hi> kimudāharaṇam | kāmyayājyākāṇḍādhītayoraindrāgnayugalayorubhayorapi vikalpena karmadvaye 'pi prayogaḥ samākhyānurodhena prāpnoti | kramabalīyastvāttu prathamasya prathamaṃ dvitīyasya dvitīyameveti vyavasthā | liṅagaṃ tu pakṣadvaye 'pi tulyārthāmiti kramasamākhyayoreva virodhaḥ | evaṃ śeṣaikatve śeṣyekatve ca śrutyādisamavāyaścintitaḥ | yathā caiṣāmarthaviprakarṣādvijātīyaiḥ saha balābalamevaṃ sajātīyairapi yatra hetusāmānyaṃ tatra darśiyitavyam | tadyathā śrutereva tāvatsāmānyaviśeṣādibhāvena śeṣaviṣayaḥ samavāyaḥ | ‘puroḍāśaṃ caturdhā’ karoti’ ityaviśeṣaśravaṇādagnīṣomīyādāvapi prāpnuvat ‘āgneyaṃ caturdhā’ iti tu viśeṣaśravaṇena viśeṣe caturdhākaraṇamupasaṃhriyate | tathā śeṣisamavāye ‘yadāhavanīye juhoti’ iti saptamīśrutyā juhotisāmānādhikaraṇyenāvabhṛthe 'pyāhavanīyaḥ prāpyamāṇo viśeṣasaṃyuktayā ‘apsvavabhṛthena’ ityanayā bādhyate | saṃdigdhāsaṃdigdhatvena ca balābalaviśeṣo bhaviṣyati | evaṃ paurvāparyavirodhāṅgaguṇavirodhādiṣvapi śrutidvayamudāhartavyam |</p>
	      <lg>
		<l>tathā paśvaṅgamekatvaṃ padaśrutyā pratīyate |</l>
		<l>samānapratyayaśrutyā balīyasyā kriyāṅgatā ||</l>
	      </lg>
	      <lg>
		<l>tathā dhātvarthakarmatve padaśrutyopapādite |</l>
		<l>bhāvanāyā vidhiśrutyā puruṣārthasya sādhyatā ||</l>
	      </lg>
	      <p>tathā <hi rend="bold">liṅgadvayavirodhe</hi> ‘syonaṃ te sadanaṃ kṛṇomi’ ityevodāharaṇam | dve hi tatra liṅge | parasparaikavākyatāgamanasāmarthyātmakamekamarthābhidhānaśaktirūpamaparam| etacca śrutyanumānasya pratyāsannam | viprakṛṣṭamitaradvākyādapi jaghanyatvādi<note><p>ityuktamiti—liṅgavākyayorvirodhodāharaṇapradarśanāvasare bhāṣye ‘tadeṣo 'rthaviprakarṣaḥ, yat ‘syonaṃ te’ ityasya pratyakṣaṃ sadanakarmaṇo 'bhidhānasāmarthyaṃ tanmukhyam’ ityādinoktamityarthaḥ |</p></note>tyuktaṃ bhāṣye | <hi rend="bold">vākyayorvirodhe</hi> ‘pañcadaśa sābhidhenīranubrūyāt’ ‘saptadaśa vaiśyasya’ ityetadudāharaṇam | ubhayatrāpi hi samānādhikaraṇyādekavākyatve kṛte viniyoge sati nimittaviśeṣasaṃyogātsāptadaśyaṃ balīyo bhavati | <hi rend="bold">prakaraṇayorvirodhe</hi> ‘abhikrāmaṃ juhoti’ ityudāharaṇam | mahāprakaraṇena hyasya darśapūrṇamāsārthatā | avāntaraprakaraṇena tu prayājārthatā | tacca balīyaḥ | tatra hi pratyāsatterananubhūte mahāprakaraṇasaṃsparśe pūrvataraṃ vākyasthānīyaḥ saṃbandho 'vakalpate | <hi rend="bold">kramayorvirodhe</hi> kāmya eva yājyākāṇḍe paurvāparyapratyāsattikrameṇa tayorevaindrāgnīyayo <pb n="841"/>ryugalayoraniyamenoṣṭidvaye 'pyaniyamena prāpnuvatoryathākhaṃkhyakrameṇātyantadeśasāmyena pratyāsannatvādviniyogo bhavati | <hi rend="bold">samākhyayostu virodhe</hi> sāmānyaviśeṣasamākhyayoḥ sūtrabaddha eva bādho bhaviṣyati ‘tasyopa<note type="reference"><ref cRef="MīSū:3.7.21.41">( a. 3 pā. 7 a. 21 sū. 41 )</ref></note>deśasamākhyānena nirdeśaḥ’ iti | śeṣaśeṣisamavāyaśca pratyekaṃ vivicyodāhartavyaḥ | evaṃ tāvatpratyakṣeṣu śrutyādiṣu vicāritam | etayaiva diśā 'numānādigamyeṣvapi sajātīyavijātīyasamavāye vicāra<note><p>vijātīyasamavāyo vicārayitavya iti pā. |</p></note>yitavyam | tatra ca pratyakṣagamyānāmānumānikairānumānikānāṃ cā ' 'numānikaiḥ saha pūrvoktenaiva mārgeṇa sajātīyavijātīyabalābalaṃ vyākhyeyam | tadyathā 'tideśaprāptāḥ śrutyādayaḥ pratyakṣairvikṛtiṣu bādhiṣyante | viparīto 'pi ceha bādho bhavati | pūrvaṃ pūrvamapi hyānumānikaṃ pareṇa pareṇāpi pratyakṣeṇa bādhyate | yathā kṛṣṇaleṣu sāmarthyenāvaghātaḥ | sarvavastuviṣayaṃ ca sāmarthyaṃ, liṅgaṃ kevalaṃ mantragatamevāvagantavyam | tathā ca yānyapyanyārthadarśanānyananyagatīni teṣāmapi liṅgatvamabhidhāsyate | kā punaratra liṅgasya prāptirananyathāsaṃbhava ityādi | yatra punaḥ śrutirānumānikī liṅgaṃ ca pratyakṣaṃ tatra katham | yathā smṛtivaidikaliṅgavirodhe | tatra smṛterbhūlāntaramapi saṃbhāvyate na tu liṅgasyeti tadeva balavadityanusartavyam | sarvatra durbalasyāpi pramāṇasya bādhe yadi kiṃcidanarthakī bhavati tato viparīto bādho yojayitavyaḥ | taduktaṃ ‘vrīhīnprokṣati’ ityatra śrutimutsṛjyāpūrvasādhanatvagrahaṇamiti | tathā—</p>
	      <lg>
		<l>durbalasya pramāṇasya balavānāśrayo yadā |</l>
		<l>tadā 'pi viparītatvaṃ śiṣṭā<note type="reference"><ref cRef="MīSū:1.3.adhi.3">( a. 1 pā. 3 a. 3 )</ref></note>kope yathoditam ||</l>
	      </lg>
	      <p>sarvapramāṇānāmevārthadvāraḥ parasparavirodho na svarūpanimittaḥ | tatra yadā padārthataddharmaviṣaye pramāṇe virudhyete tatra yadyapi pramāṇato 'nyādṛśaṃ balābalaṃ tathā 'pi prameyānurodhena tadāśrayaṇātsvarūpadurbalenāpi balavadbādhyamānaṃ tadānuguṇyaṃ pratipadyate | taduktamācamanādayaḥ padārthāsteṣāṃ guṇaḥ krama iti | tathā ca loke—</p>
	      <lg>
		<l>atyantabalavanto 'pi paurajānapadā janāḥ |</l>
		<l>durbalairapi bādhyante puruṣaiḥ pārthivāśritaiḥ ||</l>
	      </lg>
	      <p>evaṃ sūtraṃ śrutiliṅgavirodhopapādanāntaṃ ca bhāṣyaṃ vyākhyātam | idānīṃ sādhyaśeṣamanukramiṣyāmaḥ |</p>
	      <lg>
		<l>tatra tulyabalatvoktiḥ svataḥ prāmāṇyavibhramāt |</l>
		<l>pradeśāntaradṛṣṭaṃ ca rūpaṃ tulyaṃ dvayorapi ||</l>
	      </lg>
	      <p><pb n="842"/>svata eva mantrarūpaṃ dṛṣṭvā śrutyanumānamantareṇaiva viniyogabuddhirbhavatīti śrutitulyatvam | <hi rend="bold">nahi vijñānasya vijñānasya ca viśeṣa upalabhyata</hi> iti—mantrāmnānavelāyāmindrārthatvaṃ jñātaṃ śrutyuccāraṇakāle 'pi gārhapatyārthatvamityubhayorlabdhātmanoraviśiṣṭatvam | na hyavijñātarūpo mantraḥ śrutyā śakyo viniyoktumiti śrutyā prathamaṃ rūpanirūpaṇaṃ kartavyam | ataśca tadavadhāraṇavelāyāmindropasthānapratyayo jāto na śakyo nivartayitumiti manyate | <hi rend="bold">nanu liṅgasya bhaṅgurasyeva rūpaṃ sivicikitso hīti—śrutau</hi> dṛśyamānāyāmanumānāsaṃbhavādbhaṅguratvam | savicikitso hi tvayaṃ vikṣepajanmatvāt | na hyasya svataḥ prāmāṇyamityabhiprāyaḥ | paraḥ punaḥ pratyayotpādanamaikāntikaṃ gṛhītvā savicikitsatvaṃ saṃdehaviparyayānadhyavasāyānāmanyatamaṃ manyamāna āha—<hi rend="bold">naitadyuktaṃ yato liṅgātsavicikitsaḥ pratyayaḥ | tasya śruteśca naiva saṃpradhāraṇā 'stīti</hi> | kimiyamaindrī bhavati na bhavatītyaniścayaḥ | tasya śrutyavirodhe 'pyapramāṇatvānnaiva tayā saha balābalacintā | yatastu nirvicikitsu ekāntenaitaddevatyo 'yaṃ mantra iti pratyayaḥ sa śrutyā saha tulyabalatvādvikalpitumarhati | <hi rend="bold">nanu naiva kadāciditi</hi>—pūrvavadeva kadācinnirvikṣepa iti manyate | itarastu svābhipretameva savicikitsatvaṃ gṛhītvā ' 'ha— <hi rend="bold">evaṃ hi sati naiva liṅgaṃ nāma kiṃcitpramāṇamabhaviṣyādi</hi>ti | siddhāntavādī tu vadati—yadi savikṣepapratyayotpādanamātreṇa kupitaṃ liṅgaṃ prāmāṇyameva muñcati <hi rend="bold">kāmaṃ mā bhūtpramāṇaṃ bhavati tu saṃśayo liṅgaparijñāteṣvartheṣviti</hi> | kathaṃ punaḥ savikṣepatvaṃ parityajya saṃśaya eva savicikitsatāmudāhiyate | kathaṃ vā liṅgaparijñātatvaṃ siddhavadabhidhīyate | naiṣa doṣaḥ | liṅgaparijñātatvaṃ tāvadavirodhavelābhiprāyam | saṃdigdhatvaṃ virodhavelāyām | etaduktaṃ bhavati | yadāvirodhakāle liṅgasyāvagataṃ viniyojakatvaṃ tanna <pb n="843"/>tathaiva sarvatraivāvatiṣṭhate | kiṃ tarhi | saṃdihyate | anyatrāvirodhādviniyogo 'ṅgīkṛtaḥ sa iha kiṃ tathaiva bhavatyatha kenacidvyāvārtiṣyata iti | <hi rend="bold">ya<note><p>vastutastu śrutivirodhe liṅgasyāprāmāṇyameva na tu prāmāṇyasaṃśaya ityevamabhidhānārthaṃ ‘yadi veti bhāṣyaṃ vyācaṣṭe—yadi vā vispaṣṭamityādinā |</p></note>di vā vispaṣṭamevāprāmāṇyamiti</hi>—tāvadeva saṃdeho bhavati yāvatpratyakṣā śruternopalabhyate | tasyāṃ tu satyāmitarakalpanānupapatteraprāmāṇyam | liṅge hi sāmarthyamātraṃ pratyakṣama | na ca tāvatā viniyoga ukto bhavati | na cānuktasya kriyāyāṃ prāmāṇyamasti | yathā—satyapi sāmarthye viprarājanyau na vaiśyastomaṃ kurutaḥ | tasmānna liṅgaṃ viniyojakamiti | parastu virodhaviṣayamaprāmāṇyābhidhānamajñātvā sārvatrikamevedamuktamiti bhītaḥ prāmāṇyamārgaṃ darśayati—<hi rend="bold">prakaraṇavato 'rthasya saṃnidhāne yamarthamāmanantīti</hi> | tadetat ‘api vā pra<note type="reference"><ref cRef="MīSū:2.1.6.31">( a. 2 pā. 1 a. 6 sū. 31 )</ref></note>yogasāmarthyānmantro 'bhidhānavācī syāt’ ityatra ‘aviśi<note type="reference"><ref cRef="MīSū:1.2.4.32">( a. 1 pā. 2 a. 4 sū. 32 )</ref></note>ṣṭastu vākyārthaḥ’ ityatra ca varṇitam | athavā siddhāntavādinā 'pi virodhe sukhataramapramāṇatvaṃ vakṣyāmīti manyamānena prathamaṃ svatantrameva tāvadaprāmāṇyaṃ darśitam | tathākṛte svayamevaitasya śrutyanumānadvāraprāmāṇyakalpanamāpatsyate | tataśca mama sujayo bhaviṣyati | tatretareṇa virodhaviṣayamanādṛtya prāmāṇyaṃ tāvadastīti nirūpya tulyabalatvamamihitam | abhyu<note><p>‘avirodhātkhalvīpa’ itīdaṃ bhāṣyaṃ vyācaṣṭe—abhyupagamyāpītyādinā |</p></note>pagamyāpi balābala<hi rend="bold">mavirodhāda</hi>bādhaḥ | tadyathopadeśātideśābhyāṃ prayājādyupakārasya prakṛtivikṛtyarthatvādavirodhaḥ | sakṛccoditasyāsakṛtkaraṇe 'pi pradhānānurodhena guṇānuvṛtteḥ <pb n="844"/>sarvatreṣṭatvāt | indraśabdasya gārhapatye gauṇatvādavayavaprasiddhervendre mukhyatvātsamudāyaprasiddhervirodha iti cet | na | prayogabhedena parihārāt | yugapadupādiśyamānaṃ hyetatsaṃbhavāsaṃbhavāśrayaṇādvirudhyate | prayogabhede tu sati gārhapatyābhidhānavelāyāṃ yajñasādhanatvaṃ vā guṇanindatikriyākhyaiśvaryayogaṃ vā 'ṅgīkṛtya pravartsyate | indrābhidhānakāle tu mukhya ityavirodhaḥ | tasmānnāsti bādha ityevaṃ prāpte brūmaḥ | śrutirliṅgādbalīyasī | kutaḥ |</p>
	      <lg>
		<l>mantro 'yaṃ gārhapatyāṅgaṃ śabdenaivābhidhīyate |</l>
		<l>indrāṅgatvaṃ tu sāmarthyādaśabdamanumīyate ||</l>
	      </lg>
	      <p>yattu prakaraṇātsāmārthyāccāṅgatvānumānamuktaṃ tacchabdenāsaṃspṛṣṭamīdṛśeṣvartheṣvapramāṇamityuktam | parastu sārvatrikameva liṅgasyāśābdatvamuktamiti manyamāno na tarhi viro<pb n="845" break="no"/>dhādbādhaḥ | kiṃ tarhi | apramāṇatvādeveti vivakṣa<hi rend="bold">nyadyevami</hi>tyāha | siddhāntavādī tu yathā prathamaṃ pūrvapakṣavādinā liṅgasya prāmāṇyamuktamāsīttathedānīṃ svayaṃ pratipādayati | bhavati hi prakaraṇādeṣo 'rtho yathā śaknuyāttathā yāgasyānenopakuryāditi | na ca svārthābhidhānādanyathā śaknotyasāvupakartumiti tatra viniyogaścodito bhavati | parastu madīyamevāyaṃ pūrvoktaṃ mārgamāyātaḥ kvedānīṃ gamiṣyatītyutsāhenā ' 'ha—<hi rend="bold">yadi śrutimūlo na śrutyantareṇa bādhituṃ śakyaḥ</hi> | tena yadi tāvadaśābdo 'yamarthastato naiva pramāṇam | atha śābdastatastulyabala iti | siddhāntavādī tu dvayamapi pariharati—<hi rend="bold">nāpīti</hi> | ānu mānikyāḥ śruteravirodhe satyātmalābhādvirodhe cānutpādāt | yatra hi pratyakṣayā śrutyā mantro na viniyogaṃ prati nirākāṅkṣīkṛtastatrāsya viniyogasiddhyarthaṃ yāvatkalpyate tatsarvamāmnānānyathānupapattimudrāmudritatvādvaidikaṃ bhavati | yatra vispaṣṭamevāvagatamanena gārhapatya upastheya iti tatrā ' 'mnānaprayojanena sādhye prayogopakāre vijñāte naitāvatkalpyamānaṃ vedaḥ sahate 'nenendropasthānaṃ kartavyamiti | tasmāddurbalaṃ liṅgam | kiṃca—</p>
	      <lg>
		<l><pb n="846"/>sarvatraiva vikalpānāmanyāyyatvamavasthitam |</l>
		<l>pakṣe hi sadasadbhāvāvekatrārthe durāśrayau ||</l>
	      </lg>
	      <p>svatantrayā śrutyā nityameva gārhapatyopasthānaṃ coditaṃ, liṅgena svatantreṇendropasthānam | tatrānyatarāśrayaṇe satītaraccoditaṃ sanna kriyate tadapekṣayā cetaradacoditaṃ satkṛtam | tadakaraṇamapyacoditam | śrutahānyaśrutakalpanayośca tulyo doṣaḥ | pra<note><p>śrutahānyaśrutaparikalpanayostulyadoṣatvopapādanārthaṃ ‘ubhayatra hi’ iti bhāṣyaṃ vyācaṣṭe-prasiddhibādhāditi | tadevopapādayati—coditasyeti | śrutahāne coditasya kartavyatāprasiddhiratikramaṇīyā | aśrutaparikalpanāyāmacoditasyākartavyatāprasiddhiratikramaṇīyetyāśayaḥ |</p></note>siddhibādhāt | coditasya kartavyatāprasiddhiritarasyākartavyatvaṃ tadubhayamatikramyeta | tasmāttāvanna vikalpaḥ | yastu virodhaparihārārthaṃ samuccayo 'bhihitastatra brūmo 'styeva virodhaḥ | katham |</p>
	      <lg>
		<l>śrutyā hyatra nirākāṅkṣe mantraprakaraṇe kṛte |</l>
		<l>liṅgaṃ sākā<note><p>sākāṅkṣasādhyārthamiti— sākāṅkṣābhyāṃ mantraprakaraṇābhyāṃ sādhyo viniyogarūpo 'rtho yasyeti vigrahaḥ |</p></note>ṅkṣasādhyārthe tayaikāntādvirudhyate ||</l>
	      </lg>
	      <p>eko 'yaṃ mantra ekaṃ ca prakaraṇam | sakṛccā ' 'mnātasyaikarūpyeṇa bhavitavyam | tatra śrutiviniyogavelāyāṃ mantraprakaraṇinornirākāṅkṣatvaṃ bhavedvā na vā | tadyadi tāvannāsti tato viniyoga evāsiddhaḥ | na hi viniyuktasyā ' 'kāṅkṣā yujyate | atha tvasti tataścā ' 'kāṅkṣādhīnasiddhitvāllai<note><p>laukiketi pā. |</p></note>ṅgiviniyogānupapattiḥ | yugapadbhāvāśrayaṇe hyastyākāṅkṣā nāsti veti vipratiṣiddhaṃ syāt | evaṃ satyapi tu yadi pramāṇayostulyapravṛttitvaṃ<note><p>kṛtasāmarthyayorvākyaprakaraṇayoriti—mantravākyasya kṛtayāgopakārākhyaprayojanatvaṃ prakaraṇasya ca kṛtayāgāṅgatvabodhākhyaprayojanatvamityarthaḥ |</p></note> <pb n="847"/>bhavettato viśeṣāgrahaṇānna jñāyeta kena prathamataraṃ nirā<note><p>nirākāṅkṣīkṛta iti pā. |</p></note>kāṅkṣa iti | yugapadevobhābhyānirākāṅkṣīkriyamāṇa ubhayārtho bhavet | asti tu pramāṇayorviśeṣaḥ | śruteḥ śīghratarapravṛttitvāt | atastayā viniyukte mantre na liṅgasyāvakāśo 'stīti śrutibalīyastvasiddhiḥ |</p>
	      <lg>
		<l>sūtreṇa paradaurbalye sūtrite sati bhāṣyakṛt |</l>
		<l>ārthaṃ pūrvabalīyastvaṃ vyācaṣṭe tadanādarāt ||</l>
	      </lg>
	      <p><hi rend="bold">liṅgavākyayorvirodhe</hi> ekaṃ tāvadidamudāharaṇam | jyotiṣṭome hautrapravacanādhītāḥ praiṣā vākyena maitrāvaruṇasya vidhīyante ‘tasmānmaitrāvaruṇaḥ preṣyati cānu cā ' 'ha’ iti | teṣāṃ madhye kaścitpraiṣa evaṃ paṭhyate ‘praśāstaryaja’ iti | so 'yaṃ svasā marthyena maitrāruvaṇaṃ niyuṅkte | tatra yadi vākyaṃ balīyastato maitrāvaruṇaḥ preṣyet | ātmani ca praiṣāsaṃbhavāddhotā yajet | atha tu liṅgaṃ balīyastato mantreṇa maitrāvaruṇo niyoktavyaḥ | na cā ' 'tmanaivā ' 'tmānaṃ niyoktumarhatīti pareṇa viniyoktavyaḥ | sa ca ‘teṣā<note type="reference"><ref cRef="MīSū:3.8.10.21">( a. 3 pā. 8 a. 10 sū. 21 )</ref></note> yato viśeṣaḥ syāt’ ityevaṃ vijñāyate | sāmānyasamākhyayā pūrvamayaṃ hotureva prāpitaḥ sanvākyena bādhita āsīt | tadyadā vākyaṃ liṅgena bādhyate tadā samākhyayaiva pratiprasūtayā hotṛkartṛkatvaṃ vijñāyate | praiṣārthakārī tu maitrāvaruṇo vijñāyata eva | yadyapi ‘tasmānmaitrāvaruṇaḥ’ ityetadbrāhmaṇaṃ tathā 'pi padasaṃnidhimātrātmakatvenāśrutitvātpratyāsannatara<pb n="848" break="no"/>śrutikalpanena liṅgena bādhyate | yadi hi maitrāvaruṇaḥ preṣyettataḥ praśāstṛśabdo hotaryanarthakaḥ syāt | nanu ca maitrāvaruṇo 'pi preṣyamāṇo ‘hotā yakṣat’ ityādirevārthaśūnyaḥ syāt | gauṇa iti cenna | praśāstṛśabde 'pyevaṃ prasaṅgāt | api ca paścāttanatvādupajātavirodhaḥ praśāstṛśabda eva varaṃ gauṇo na prathamoccārito vinaiva virodhena hotṛśabdaḥ | tasmālliṅgayorevaiṣa virodho na liṅgavākyayoriti | atra brūmaḥ | sarvathā tāvadanayoranyatarasya virodhe gauṇatvaṃ kalpanīyam | tatra praśāstṛśabdasya hotaryatyantamanimittaḥ prayogaḥ | hotṛśabdasya tu hotṛkāryāpannamaitrāvaruṇe 'sti nimittam | sarva eva pradhānartvigvacanāstatpuruṣeṣu prayujyamāna dṛṣṭā na tu viparyayaḥ | tasmātpraśāstṛliṅgatvānmantrastameva viniyuñjīta | na caitadvākyamatyantamanarthakameva bhavati | praiṣāntareṣu caritārthatvāt | ato 'sminviṣaye bādhyeteti | ‘syo<note><p>evaṃtāvalliṅgavākyayorvirodhe svābhimatamudāharaṇaṃ pradarśya, adhunā bhāṣyoktamudāharaṇaṃ dūṣayitumupakramate—syonaṃ ta ityādinā |</p></note>naṃ te sadanaṃ kṛṇomi’ ityatrodāharaṇe codyate |</p>
	      <lg>
		<l>bhinne ete yato vākye purastātpratipādite |</l>
		<l>tasmānna samudāyo 'yaṃ vākyena viniyujyate ||</l>
	      </lg>
	      <p>satyapi vibhajyamānasākāṅkṣatve 'rthabhedādbhinnavākyatvenaite pu<note type="reference"><ref cRef="MīSū:2.1.adhi.14">( a. 2 pā. 1 a. 14) ityatreti śeṣaḥ</ref></note>rastātpratipā<note><p>pratyudāhṛta iti pā. |</p></note>dite | tasmānna samudāyasyaiva sadanābhighāraṇe puroḍāśapratiṣṭhāpane ca samuccayena vikalpena vā viniyoga āśāṅkitavyaḥ | tatra kecidāhuḥ | naivātra sakalena vākyena saha vicāraḥ kiṃ tarhi aṃśenaiva saha | athavā |</p>
	      <lg>
		<l>sākāṅkṣāvayavatvena prāyeṇeṣṭaikavākyatā |</l>
		<l>siddhā liṅgabalīyastvātpratyuktā bhinnavākyatā ||</l>
	      </lg>
	      <p>‘tasminsīda’ ityetatkṛtaṃ sākāṅkṣatvamāśrityaikavākyatvenodāhṛtamidameva pradhānakāraṇam | śakyate hi tadvaśena yatheṣṭaṃ viśeṣaṇāviśeṣyabhāvaṃ kalpayitvaikārthatvenaikavākyatvam | yadyathā—pūrvasya tāvaduttareṇa saha yadahaṃ ghṛtasya dhārayā sumukhaṃ tava sadanaṃ kalpayāmi tasminnevamitikartavyatāke pratitiṣṭha tvamitītikartavyatāviśiṣṭapuroḍāśapratiṣṭhāpanamekaṃ prayojanam | athavā puroḍāśapratiṣṭhāpanaphalaṃ sadanābhidhāraṇaṃ karomītyevaṃ viśiṣṭaphalasadanakaraṇaṃ prakāśanaṃ prayojanamiti śakyamekavākyatvam | yattu purastādarthanānātvānnānāvākyatvamuktaṃ tadiha sthitaṃ liṅgabalīyastvena | yadi hi liṅgaṃ balīyastataḥ saṃbhavadanyataraviśeṣaṇatvenaikavākyatvaṃ parityajyobhayoḥ pratyekaṃ svaprādhānyaṃ liṅgāvagatamāśritya<pb n="849" break="no"/>viśeṣaṇabuddhitiraskāreṇa prayojanabhedādvākyabhedo bhavati | tenāyaṃ viniyogadvāreṇa vākyātmalābhasya liṅgaprādhānyasyātra balābalavicāraḥ | tatrāpi pra<note><p>pratīteriti—sākāṅkṣāvayavatvenā ' 'patato vākyātmalābhapratīterityarthaḥ |</p></note>tīterlabdhātmake vākye sati bādhakapratyayasadasadbhāvavicāra iti draṣṭavyam | kiṃ prāptam | <hi rend="bold">tulyabale</hi> iti | tadā<note><p>tulyabalatvapūrvapakṣe 'nuṣṭhāne viśeṣaṃ darśayati-tadā cetyādinā laiṅgikaviniyogapakṣe vibhajya prayogaḥ | vākyīyaviniyogapakṣe vikalpenopastaraṇasādanayormadhye 'nyataratra samuccayena vobhayatra samudāyaḥ prayoktavya ityarthaḥ |</p></note> cedṛśaṃ karma, kadācidvibhajya mantrau prayoktavyau, | kadācitsamudāyo 'nyataratra, kadācitsa ebobhayatreti | kathaṃ punarayamitthamanavasthitaḥ śāstrārtho bhavati | sarvathā yadi pramāṇata evamavagamyate kiṃ no bādhyate | liṅgavākyatulyabalatvālocane sarvametatpratibhāti | yadā tu śrutivalliṅgātpramāṇāntaratvādvākyameva bādhakamityavadhāryate | tadā niyata eva samudāyaprayoga ityevaṃ prāpte brūmaḥ |</p>
	      <lg>
		<l>syonādiḥ kalpayāmyantaḥ svasāmarthyena śakyate |</l>
		<l>nirākāṅkṣaḥ svakāryāya sākāṅkṣatvaṃ parāśrayam ||</l>
	      </lg>
	      <p>sarvastāvadādita ārabhya viniyogaṃ nirīkṣate | tadiha kalpayāmyanto 'sya na kadācitparatrāpekṣā dṛśyata iti tāvati paryavasānaṃ niścitya prayojanākāṅkṣānivṛtterabhidhāraṇāṅgatvenā ' 'śrīyate | tenaiṣa tāvatpratiṣṭhāpanaṃ yāvanna kadācinnīyate | na ca parasyaitena vinā 'narthakatvāpattiḥ | yatastadbhayena nīyate | so 'pi hi pratiṣṭhāpanāṅgatvenārthavān bhaviṣyati | yadyapi ca tacchabdaḥ pūrvāpekṣastathā 'pi prakāśitaṃ nirvṛttaṃ ca pūrvavākyārthamālocya bhinnasyāpi pravartamānasya na kaścidvirodhaḥ | tadyathā ‘tapte payasi dadhyānayati’ iti saṃskāravidhāne paryavasite ‘sā vaiśvadevyāmikṣā’ iti vākyāntareṇaiva dravyadevatāsaṃbandhaḥ kriyate | tasmādbhedena viniyogasya pratyāsannataraśrutitvānnetaretaraviṣayasaṃkrāntirvidyate | evamupastaraṇe ‘tasminsīda’ ityasya nāsti sāmarthyamiti pūrveṇaiva gatārthaprāyaṃ sannirūpaṇadāṛdhyārthaṃ punaḥ parāmṛśyate | yaccaikatroktaṃ tasyetaratrābhāvaṃ <pb n="850"/>darśayitvā punarātmadharmamupanīyetaradharmānirākaraṇamiti grantho nirākulīkartavyaḥ | pūrvaḥ prastāvaḥ pramāṇasadasadbhāvābhyāṃ, madhyamaḥ śaktyaśaktibhyāmantyaśca dṛṣṭārthatvādṛṣṭārthatvā<pb n="851" break="no"/>bhyāmiti vivekaḥ | tasmādvākyālliṅgaṃ balīya iti siddham | <hi rend="bold">kiṃ punaḥ prakaraṇaṃ nāmeti</hi> | sarvatra siddhavatprakaraṇena vyavahāro na caitatkvacinnirūpitapūrvaṃ tadihāpi tāvadasya svarūpaṃ nirūpyatām | nirjñātasvarūpasya hi balābalaṃ sujñāyata iti | atha vā naivāsya vākyakramābhyāṃ bhedaḥ | sākāṅkṣapadasaṃnidhimātraṃ hi vākyamityucyate | tacca prakaraṇe 'pyaviśiṣṭam | na ca vākyasya padeyattāyāṃ pramāṇamasti | vibhajyamānasākāṅkṣasaṃhanyamānaikaprayojanamātropalakṣaṇatvāt | tena vākyamevaikamalpapadamaparaṃ bahupadam | avāntarārthavaśīkṛtānāṃ mahāprayojanavaśena mahāsaṃghātāpatteḥ | vakṣyati hi vākyaṃ hyekaṃ darśapūrṇamāsābhyāṃ sahadharmāṇāmiti | athavā saṃnidhyātmakaḥ krama ityucyate | sa ca prakaraṇe 'pyavaśyaṃbhāvī saṃnidhiḥ | ataḥ kramādapyabhinnaṃ prakaraṇamiti manyate | tadidānīṃ ta<note><p>tattveti—yathāsaṃkhyaṃ kartavyasyetyādibhāṣyatrayeṇeti śeṣaḥ | tatra cā ' 'dyaṃ bhāṣyaṃ lakṣaṇoktyartham | dvitīyaṃ ca lakṣaṇopapādanāyāvayavavyutpattyartham | tṛtīyaṃ rụ̄dhitvaśaṅkānirāsāya yaugikatvamupapādayituṃ paryāyoktyarthaṃ ca veditavyamityāśayaḥ |</p></note>ttvabhedaparyāyairnirūpayati | tatra tattvaṃ tāvaducyate—<hi rend="bold">kartavyasyetikartavyatākāṅkṣasya vacanaṃ prakaraṇa</hi>miti | kartavyamiti sādhyabhūtamapūrvamathavā vidheyatvānuṣṭheyatvābhyāṃ bhāva eva pratyayavācyo 'bhidhīyate | sādhyāṃśopanipātātsvargādiphalaṃ kartavyamiti cenna | tasya kālāntarabhāvitvena prayogāsamavāyitve sati tatsiddhyarthāpūrvasyaiva kartavyatvāvadhāraṇāt | tenā<note><p>apūrvasya kartavyatvaṃ bhāvārthādhikaraṇabhāṣyasaṃmatyā draḍhayati—tenāpūrvamityādinā |</p></note>pūrvaṃ kṛtvā nānyatheti | tathā ‘ya<note type="reference"><ref cRef="MīSū:9.1.1.1">( a. 9 pā. 1 a. 1 sū. 1 )</ref></note>jñakarma pradhānaṃ taddhi codanābhūtam’ iti tasyaiva prayojakatvaṃ vakṣyate | ‘pha<note type="reference"><ref cRef="MīSū:9.1.3.4">( a. 9 pā. 1 a. 3 sū. 4 )</ref></note>ladevatayośca’ ityupanyasya nirākariṣyate | tatra <pb n="852"/>kathamityanugrahopāyākāṅkṣaṇamākāṅkṣeti ghañantaṃ vyākhyāyate | yadvetikartavyatāmākāṅkṣatītikartavyatākāṅkṣaṃ bhāvāpūrvayorevaikaṃ, tasya yadvacanamiti samānādhikaraṇe ṣaṣṭhyante | <hi rend="bold">vacana</hi>- miti—śabdena pratyāyanam | etaduktaṃ bhavati vasturūpeṇa vidyamānā 'pyākāṅkṣā na prakaraṇamityabhidhīyate | kiṃ tarhi | pratīyamānā | sā 'pi ca kartavyatārthopasarjanatvena gṛhyamāṇā, na svātantryeṇa | tenā ' 'kāṅkṣā 'bhidhīyamānā prakaraṇamākāṅkṣāvatī vā bhāvaneti draṣṭavyam | idānīmavayavavyutpattyātmakena bhedena kathayati | tatra praśabdastāvatprārambhamāha | karaṇaśabdaḥ kriyāṃ prakaraṇaṃ prakriyetyarthaḥ | kā punariha kriyā gṛhyate tāmāha—<hi rend="bold">vacanakriyāyā</hi> arthābhidhānakriyāyā iti yāvat | bhāvanābhidhānakriyāyā hi prayogavākyapravṛttirārambhaḥ | phalakaraṇāṃśapūraṇaṃ padadvayamātrasādhyamitikartavyatālābhastvanekavākyāntarāyattasiddhiḥ | atastatsamastālocanāpekṣayā kathaṃbhāvaḥ prakaraṇamabhidhānavidhānakriyayorārambha ityucyate | karaṇaśabdaśca kriyāmātravācyapi sannāgamaviṣayaḥ prayujyamāno 'bhidhānākriyāyāṃ vartate | <hi rend="bold">sa eṣa vidhyādiriti</hi> paryāyakathanam | ādyanta<note><p>dṛṣṭāntatayā 'ntaśabdopādānam |</p></note>yoḥ saṃbandhiśabdatvātkimapekṣyā ' 'ditvamityata āha—<hi rend="bold">vidhyantāpekṣa</hi> iti | vidhyanto nāmetthaṃbhāvarūpamitikartavyatāvadhāraṇam | tasya cānekāṅgavākyatadarthatatprayojanālocanamadhyasya kathaṃbhāva ādirityācāryāṇāṃ vidhyāditvena prasiddhiḥ | tatra ca svapadagaṇena kiyatyapi prayojane 'vasitānāmeva vākyānāṃ punaḥ kāryāntarāpekṣāvaśena saṃbandha iti vākyādviśeṣaḥ | tatrā 'ditaḥ kvacidapi prayojanaleśe vibhajyamānānāṃ vṛttirnāsti saṃbandhenaivārthalābhaḥ | krameṇa tu saha vailakṣaṇyamanantarameva vakṣyāmaḥ | tasmātpramāṇāntaraṃ prakaraṇam | <hi rend="bold">kimihodāharaṇamiti</hi> | tenaikavākyatānayanābhiprāyeṇa pṛcchati | siddhāntavādī tu vidhāyakasmārakatvena bhinnavṛttitvānmantrabrāhmaṇayorna kathaṃcidekavākyatā ghaṭata iti sūktavākamudāharati | liṅgāddevatāpadeṣu niṣkṛṣṭeṣu taccheṣāḥ kimutkṛṣyantāmatha tadrahitā api prayujyantāmiti | prakaraṇena tāvatsarvaśeṣā ubhayatra prāpnuvanti | liṅgamapi sādhāraṇam | dvivacanaikavacanayorubhayatra vidyamānārthatvāt | nanu cā ' 'tmīyenaiva śeṣeṇavaruddheṣu devatāpadeṣu śeṣāntaramanavakāśameva syāt | satyam | evamapi tu vākyaprakaraṇayorvirodho naivāpaiti | prakaraṇena hyapanītadevatāko 'pi śeṣaḥ prayojyaḥ prāpnoti vākyenetara iti vākyabalīyastvādeva tadāśra<pb n="853" break="no"/><pb n="854" break="no"/>yaṇam | asakṛdvā prakaraṇena tāvatprayogaḥ prāpnoti | vākyena tu yathādevatāpadānusārātsakṛditi virodhaḥ | kḷptasaṃbandhatvācca vākyaṃ balīyaḥ | kathaṃbhāvena hi, itthaṃ yajeteti prakaraṇinā saha saṃbandhamanumāya yāvadāmnānaṃ śeṣaprayogaḥ | tathā kḷptaprayogaśeṣairātmīyairdevatāpadaiḥ saha punaḥ saṃbandhakalpanamiti viprakarṣaḥ | tasmādbādhaḥ | tataśca devatāśeṣāṇāṃ nityamevāpakarṣo na pākṣikaḥ | sarvadā vā viniyoga iti siddham | <hi rend="bold">atha kramaprakaraṇayorvirodhe kimudāharaṇamiti</hi> | yathāsaṃkhyalakṣaṇakramavirodhodāharaṇāsaṃbhavātpurastātparastādvā ' 'mnātasya saṃnidhilakṣaṇenāvāntaraprakaraṇena prāpternaiva kiṃcidudāharaṇamiti viparyayadṛḍhatvenājñānasaṃśayāvatikramyāpi praśnaḥ | śakyaṃ tvihāvāntaraprakaraṇatvaprasaṅganirākaraṇamityabhipretyodāharaṇopanyāsaḥ | rājasūyaprakaraṇe 'bhiṣecanīyasyopari ‘śaunaḥśepamākhyāpayati’ ‘rājanyaṃ jināti’ ‘paṣṭhauhīṃ dīvyati’ ‘abhiṣicyata’ ityevamādīnyāmnāyante | teṣāṃ cāṅgatve naiva<note><p>naiva kasyaciditi—caturthādhyāyacaturthapādādyādhikaraṇanyāyenaivāṅgatvasya nirṇītatvāditi śeṣaḥ |</p></note> kasyacitsaṃdeho vipratipa<note><p>vipratipattiḥ—viparyayaḥ |</p></note>ttirveti śeṣiśeṣasaṃbandhaniścayārthāmidaṃ vicāryate, kiṃ samastarājasūyasyaitānyaṅgāni, utābhiṣecanīyasyaiva atha vikalpaḥ samuccayapakṣāsaṃbhavāditi | prakaraṇasya kramasya ca balābalādetadvijñātavyam | nanu cābhiṣecanīyasyāvāntaraprakaraṇātprāptiriti mahāprakaraṇaṃ bādhyeta | naiṣa doṣaḥ | yadyanirākāṅkṣīkṛte 'bhiṣecanīye teṣāṃ pāṭhaḥ syāttato 'vāntaraprakaraṇamavagamyeta | sa tu prāgeva videvanādibhyaḥ prākṛtairdharmairnirākāṅkṣīkṛtaḥ | satyāmapi pratyāsattāvakḷptopakārānetānupakārāpekṣaḥ kraturullaṅaghya prakṛtimapekṣate | tayā ca yogyopakārapradānena pūrite kathaṃbhāve nivṛttaṃ prakaraṇam | samīpāmnātadharmānarthakyāpattibhayādeva punarutpādyeta tataśca kramatvaṃ bhavati | nirākāṅkṣasya hi sata ākāṅkṣā yāvadabhiṣecanīyasyotpādyate <pb n="855"/>tāvadrājasūyakathaṃbhāvena pratyakṣeṇa siddho viniyogaḥ | tadīyo hi kathaṃbhāvaḥ pavitrā<note><p>pavitrāditi—rājasūye pavitrākhya ādimaḥ somayāgaḥ | antimastu kṣattrasya ghṛtiriti |</p></note>dārabhya kṣattrasya dhṛtiṃ yāvadanusṛtaḥ śaknoti videvanādīni saṃspaṣṭum | ato nāstyatrāvāntaraprakaraṇamabhiṣecanīyasya | yasyāṃ tu vikṛtau prākṛtaṃ kiṃcidaṅgaṃ saṃkīrtya tasya purastātparastādvā vaikṛtamaṅgamāmnāyate tatra kathaṃbhāvagṛhītāṅgamadhyavartitvātprakaraṇapāṭho vijñāyate | na ceha tadastīti kramasyaiva vyāpāraḥ | <hi rend="bold">saṃnidhāvāmnātena paripūrṇenāpīti</hi>—vākyārthapūrṇatvābhiprāyam | <hi rend="bold">anekasyā ' 'mnāyamānasya saṃnidhiviśeṣāmnānamātraṃ hi krama</hi>
	      iti—kenacitsaṃnidhānasya nāntarīyakatvaṃ darśayati | yo hi bahūnāmarthenā ' 'mnāyate tasya sarvapradhānapratyāsannapradeśāsaṃbhavādavaśyaṃbhāvinī kenacitsaha pratyāsattiḥ | na tu prakaraṇapāṭhasyevaṃ nāntarīyakatvam | ataḥ saha pravṛttayoḥ kramaprakaraṇayoḥ prakaraṇasya śīghrataraṃ śrutyarthaprāptiriti balīyastvam | <hi rend="bold">kramasamākhyayorvirodhe kimudāharaṇamiti</hi> | atrāpyajñānasaṃśayakṛtapraśnānantaraṃ yaugikatvātsamākhyāyāḥ śrutivacchābdaṃ saṃbandhahetutvamiti balīyastvaṃ manyamānasya viparyastamateḥ praśnaḥ | pauroḍāśikamiti samastameva darśapūrṇamāsakāṇḍamabhidhīyate | tatra sāṃnāyyapātraśundhanakrame śundhadhvamiti mantraḥ paṭhitaḥ | sa ca prakaraṇālliṅgācca dārśapaurṇamāsikapātraśundhanārtha iti sāmānyenāvadhārite tadvi <pb n="856" break="no"/>śeṣe jijñāsāyāṃ saṃdihyate | kiṃ samākhyayā puroḍāśapātrārtho bhavatyatha krameṇa sāṃnāyyapātrārtha iti | yataradbalīyastena viniyokṣyate | tulyabalatvādvikalpo virodhābhāvādvā samuccayaḥ | kramasya ca dṛṣṭabā<note><p>dṛṣṭabādhasyeti—śrutyarthaṃ prati viprakṛṣṭasyetyarthaḥ |</p></note>dhasya saṃbandhānabhidhāyinaścādṛṣṭabādha<note><p>adṛṣṭabādhayetiśrutyarthaṃ prati saṃnikṛṣṭayetyarthaḥ |</p></note>yā saṃbandhābhidhāyinyāca samākhyayā bādha iti prāpte | arthaviprakarṣātsamākhyā bādhyata iti brūmaḥ | tathā hi |</p>
	      <lg>
		<l>vaidikaṃ deśasāmānyaṃ pratyakṣaṃ dṛśyate krame |</l>
		<l>samākhyāyāṃ tu sāmānyaṃ kalpyatvādviprakṛṣyate ||</l>
	      </lg>
	      <p><hi rend="bold">kaḥ punaratrārthaviprakarṣa</hi> iti—samākhyāyāmantarṇītasaṃbandhasaṃbandhyabhidhāyitvānna saṃbhavatīti manyate | <hi rend="bold">nirjñāte prakaraṇena kenāpi sahaikavākyatve</hi> iti—prakaraṇāvi rodhinaṃ kramaviniyogaṃ kevalasamākhyāpratiyogitvena ca darśayati | kathaṃ punaḥ prakaraṇaṃ na virudhyate | yadā tena sarvārthatvaṃ jñāyamānamitsṛjya kramavaśena kevalasāṃnāyyārthatvaṃ vijñāyate | naiṣaṃ doṣaḥ | yadi hyaprakṛte vayaṃ kramaviniyogamabhyumagacchema tata evaṃ syāt | iha tu prakaraṇena darśapūrṇamāsānyatarārthatve 'vadhārite tadviśeṣākāṅkṣāyāṃ kevala eva kramo vyāpriyata ityavirodhaḥ | nanu sarvārthatvenāvadhāraṇādyataḥ kutaścidapi nivṛttau prakaraṇaṃ bādhyate | na cāvaśyaṃ sarvārthatvaṃ prakaraṇenāvadhāryate | mantrasyaikenāpi saṃbadhya kṛtārthatvāt | prakaraṇināṃ ca mantrantaraipyarthasiddheḥ | sāmānyaviniyogaśrutimātrameva ceha kramātpūrvataraṃ niṣpadyate | tatra tāvadviśeṣaśrutimekaikaṃ prati kalpayati tāvatkrameṇāpi kalpitaiveti prākaraṇikī viśeṣaśrutirupasaṃhriyate | samākhyā punaḥ kramaviparītārthatvādvirudhyate | viprakarṣācca durbalā | sarvo hi saṃbandhaḥ kenacidavāntarasāmānyena bhavati | na ca mantrapuroḍāśayostadvadakḷptaṃ kiṃcidasti | yathā sāṃnāyyena saha deśasāmānyam | <hi rend="bold">laukikastu śabdaḥ samākhyeti</hi>—makṣānuvāke parihṛtamapi sadvaidikasaṃbandhaviprakarṣārtha<pb n="857" break="no"/>mupanyasya<note><p>upanyasyate iti-na tvasyāḥ samākhyāyā avaidikatvena vaidike 'rthe prāmāṇyāyogoktyarthamityāśayaḥ |</p></note>te | parastu liṅgānirākaraṇoktenaiva mārgeṇa mūlotkartanenaiva samākhyāṃ nirākṛtāṃ manyamāna āha <hi rend="bold">yadyevamityādi</hi> | siddhāntavādi tu bhakṣānuvākoktamevottaraṃ darśayati |</p>
	      <lg>
		<l>yadi hyaṅgāṅgibhāvo 'tra puruṣapratyayādbhavet |</l>
		<l>tataḥ syādapramāṇatvaṃ sa tu vaidika eva naḥ ||</l>
	      </lg>
	      <p>pauroḍāśikaśabdo mantrabrāhmaṇayorapaṭhitatvādavaidiko nāṅgāṅgibhāvaḥ | sa ca śabdaḥ syāvaidikatve 'pyanādisaṃbandhatvādvidyamānasmṛtimūlatvācca pramāṇam | pauroḍāśikaśabdo 'sya vācaka iti naitadatīndriyam | śabdārthavyavahāriṇāṃ vṛkṣādiṣviva pratyakṣatvāt | saṃbhavati hi sarveṣāmanyata upalabhya prayogaḥ | ta ddarśayati—<hi rend="bold">bhavati cāsminnarthe puruṣaḥ pramāṇam | yathā sāṃnāyyakrama āmnātaṃ prakaraṇamekavākyatvaṃ vedaśabdaścāyamiti</hi> | sarvatra hi puruṣāntarasthadarśanapūrvikā puru<pb n="858" break="no"/>ṣāntarāṇāṃ pravṛttiḥ | samānadeśāmnānaṃ prakaraṇapāṭhaṃ padānāṃ parasparasaṃnidhiṃ saṃbandhaṃ vā na vedo vadati | kiṃ tarhi | puruṣeṣvāmanatsu tathā dṛśyate | tairapyevamanyebhyo dṛṣṭamityanāditve 'pi sarveṣāṃ darśanasaṃbhavāt | andhaparamparānyāye nivṛtte bhavati prāmāṇyam | anya<note><p>anyathā hīti—atīndriyatva ityarthaḥ | anena ca ye tvanindriyaviṣayā ityetadbhāṣyaṃ viparātāpādanenaindriyakatvadṛ̣dhīkaraṇārthatayā vyākhyātaṃ vijñeyam |</p></note>thā hi vedāvedaprakaraṇāprakaraṇādīnyapramāṇakānyeva bhaveyuḥ | anekapuruṣasthatvācca nātra kasyacitsvātantryaṃ yaddoṣeṇa doṣāśaṅkā syāt | tasmādbhavatyevānyatra prāmāṇye 'rthaviprakarṣādatra bādhaḥ | sa coktaḥ sūtravyākhyāyām | eva<note><p>tadeteṣāmityadhikaraṇārthopasaṃhārabhāṣyaṃ pratyakṣānumānādibādhaprakārāntaraprātipādanaparāta, atha yattatretyādibhāṣyātprāgapakṛṣya vyākhyāsyatievameteṣāmityādinā |</p></note>meteṣāṃ yathābhāṣyamavasthitānāṃ śrutyādīnām |</p>
	      <lg>
		<l>bādhikaiva śrutirnityaṃ samākhyā bādhyate sadā |</l>
		<l>madhyamānāṃ tu bādhyatvaṃ bādhakatvamapekṣayā ||</l>
	      </lg>
	      <p>idā<note><p>‘atha yattatra’ ityārabhya ‘na tanmithyā’ ityantasya bhāṣyasyā ' 'kṣepapū rvametadadhikaraṇoktaśrutiliṅgādibādhaprakāroktyarthatayā parābhimatāṃ vyākhyāṃ dūṣayitumārabhate—idānīmityādinā |</p></note>nīṃ bādhasya svarūpamākṣepadvāreṇa kathayati—<hi rend="bold">atha yattatra tatrocyate</hi> dvayordvayorvirodha <hi rend="bold">idamanena bādhyata idamanene</hi>ti | śrutyā liṅgaṃ liṅgena vākyamityādi | tadbādhakaviṣayaṃ prāptaṃ bādhyetāprāptaṃ vā | tadyadi tāvadaprāptaṃ tataḥ samavāya eva nāstīti kiṃ bādhyeta | samavāyasiddhyarthaṃ tvatha prāptaṃ bādhyate tata ubhayorapi prāptaprameyatvāttulyabalatvamiti na bādhasya prāmāṇyam | tatrottaram |</p>
	      <lg>
		<l>sāmānyakāraṇātprāptaṃ pūrvaṃ bādhakagocaram |</l>
		<l>bādhakena balīyastvānmṛṣaitaditi kalpyate ||</l>
	      </lg>
	      <p>yathaiva mṛgatṛṣṇādijñānānyutpannāni mithyātvakalpanayā bādhyante hānopādānādipha<pb n="859" break="no"/>laviyogācca bādhyavyapadeśaṃ labhante tathā liṅgādinā jñānamapyutpannaṃ sacchrutyādijñānenānuṣṭhānarūpātphalādviyujyamānaṃ bādhiṣyate | na tvetadapyupapadyate | kuta—</p>
	      <lg>
		<l>bādhasyoktaprakāratvātpraśnastāvanna yujyate |</l>
		<l>sthite cāprāptabādhatve prāptabādho 'pi nottaram ||</l>
	      </lg>
	      <p>tatra nāma praśno bhavati yatprathamaṃ noktam | etāni tu liṅgādīnyarthaviprakarṣādananu mitaśrutīni bādhyanta iti jñānatvānnaiva praśnamarhanti | yadyapi ca pṛcchyate tathā 'pyapasiddhāntenottaraṃ na dātavyam | ananumitaśrutibādhena hyaprāptabādha sthitaḥ | sa idānīṃ prāptabādhopavarṇanena pratyuddhriyeta vinopapattyā | yaducyate <hi rend="bold">sāmānyasya kāraṇasya vidyamānatvāditi</hi> | talliṅgādīnāṃ sākṣādapramāṇatvātpramāṇabhūtāyāśca śruteravidyamānatvādanupapannam | atha tu tāmanumāya prāptiriṣyate tato labdhātmakatvādānumānikyāḥ śruteḥ pratyakṣāyāśca na kaścidviśeṣa iti tulyabalatvameva prāpnoti | yadi vā mithyātvakalpanarūpabādhābhyupagamādvirodhe sati tatkalpanādviparītabādhaprasaṅgaḥ | katham—</p>
	      <lg>
		<l>pūrvaṃ paramajātatvādabādhitvaiva jāyate |</l>
		<l>parasyānanyathotpādānna tvabādhena saṃbhavaḥ ||</l>
	      </lg>
	      <p>śrutyādau śīghrataratvātprathamaṃ pravṛtte liṅgādīni pravartante | tatra yadi prāptabādhasiddhyarthaṃ paścātpravartamānamapi liṅgaṃ śrutimanumāpayati tataḥ sā tulyaviṣayasaṃniviṣṭāṃ pūrvāmabādhitvā nā ' 'tmānaṃ labhata iti mṛgatṛṣṇādiṣviva mithyātvaṃ kalpayantyeva jāyamānā bādhikā syāt | tasmānnaiṣa śrutyādiṣu grantho ghaṭata iti | yadyapya<note><p>adhikaraṇāntopasaṃhārāditi—balābalādhikaraṇasya bādhagranthānta upasaṃhārādityarthaḥ |</p></note>dhikaraṇāntopasaṃhārāttadviṣayaḥ pratibhāti tathā 'pi sāmarthyātpūṣādyanumantraṇavadutkṛṣyate | vijñātaprakāratvānnaivāyamatha yattatra tatreti śrutyādiṣu bādhaḥ saṃbadhyate | kiṃ tarhi | bādhādhikārādihā ' 'cāryasya yāvantaḥ śāstropanibaddhā bādhabhedāste sarve hṛdayamanuprāptāḥ | teṣāṃ ca na śrutyādisadṛśo bādha upapadyate | sarvatra caikarūpeṇa bādhamārgeṇa bhavitavyam | ato yadi vā tadīyaḥ prakāraḥ śrutyādiṣvastu śrutyādiprakāro vā teṣu | tatra śrutyādigatastāvatsaṃpratyeva kathita iti kiṃ tena pṛṣṭena | ye tvetadvyatiriktāsteṣu kathāmiti manyamāno vadati | <hi rend="bold">atha yattatra tatrocyata idamanena bādhya</hi>te—pratyakṣeṇānumānaṃ, mṛgatṛṣṇādi<pb n="860" break="no"/>pratyayāśca, yathāsvaṃ ṣaḍbhirapi pramāṇaiḥ pramāṇābhāsaḥ, śrutyā smṛtiḥ, āptāvigītasmṛtyā 'nāptavigītasmṛtiḥ, adṛṣṭārthayā dṛṣṭārthā, śrutiprabhavayā liṅgādiprabhavā 'rthavādaprabhavā ca, smṛtyā 'pyācāraḥ, so 'pyabhiyuktatarācāreṇa, saṃdigdhamasaṃdigdhena, durbalāśrayaṃ balavadāśrayeṇa, upasaṃhārasthamupakramasthena, atyantādṛṣṭārthaṃ niyamādṛṣṭārthena, ārādupakārakatvaṃ sāmavāyikatvena, anekārthavidhānamekārthavidhānena, anekaśabdārthatvamekaśabdārthatvena, bahubādho 'lpabādhena, vedāntarotpannaṃ vedāntaravihitatvena, paraśākhāvihitaṃ svaśākhāvihitena, nityaṃ naimittikena, dviprakāramapyetatkratvarthaṃ puruṣārthena, anārabhyādhītaṃ prakaraṇādhītena, paurvāparyeṇa virodhe pūrvaṃ pareṇa prākṛtaṃ vaikṛtena, prayogavacanāśritaṃ codakāśrayeṇa niṣprayojanaṃ saprayojanena, brāhmaṇakramo mantrakrameṇa, devatāśrayaṃ dravyāśrayeṇa, paścādāmnātaṃ pūrvāmnātena, alpaṃ bhūyasā, gauṇaṃ mukhyena, sāmānyavihitaṃ viśeṣavihitena, sāvakāśaṃ niravakāśena, aṅgaṃ pradhānena, aṅgadharmaḥ pradhānadharmeṇa, tatsarvameva kiṃ prāptaṃ bādhyate, atha śrutyādivadevāprāptamiti | tadyadi tāvacchrutyādivatsāmānyaviśeṣātideśaupadeśikādiṣvapyaprāptabādhastato 'vaśyaṃ liṅgādāviva śruterviniyojakasya śāstrasyābhāvo 'bhyupagantavyaḥ | tathā sati tasyaikatvādvirodhaviṣayavaditaratrāpyabhāva iti sārvatrikabādhaprasaṅgaḥ | athāvirodhāpekṣayā sadbhāvo 'bhyupagamyeta tata itaratrāpi sadbhāva eveti tulyabalatvāpattiḥ | viśeṣaśāstrādyanupamardena cā ' 'tmalābhābhāvāttadabhyupagame viparītabādhaprasaṅgaḥ | na hyekasyaiva śāstrasya kiṃcitprati sadbhāvaḥ kiṃcitpratyasattvamiti yujyate | tena dadhi brāhmaṇebhyo dīyatāṃ takraṃ kauṇḍinyāya, prakṛtivatkuryāccharamayaṃ barhirityādau pratibrāhmaṇaṃ pratyaṅgaṃ ca śāstrābhāvādekaṃ śāstram | tadyadi śaratakrālocanena kuśakauṇḍinyayornāstītyavadhāryate tataḥ prayājādimāṭharādiṣvapyapravṛttiḥ | atha teṣvasti tataḥ kuśakauṇḍinyayorapi bhavitavyam | atha tau prati nāstītarānpratyastītyetadapyekavastuni vipratiṣedhānniṣpramāṇakam | na cātra pratipattṛbhedo vidyate | yena saṃba<note><p>saṃbandhagrahaṇādavirodha iti pā.</p></note>ndhagrahaṇāgrahaṇava<note><p>saṃbandhagrahaṇāgrahaṇavadavirodha iti—jñānaṃ hi puruṣādhāraṃ tadbhedānna virotsyate | puruṣāntarasaṃsthaṃ ca nājñānaṃ tena bādhyate || ityādisaṃbandhākṣepaparihārasthaślokavārtikoktanyāyenetyarthaḥ |</p></note>davirodhaḥ syāt | na ca sakṛdgṛhyamāṇatvācchāstrabhedo 'vagamyate | yenānyasyaiva sattvamanyasya cāsattvamityabhidhīyeta | vyaktipakṣe ca kadācidetadbhavet | ākṛtipakṣe tu yāgagatavyāpārātideśapakṣe ca viṣayaikatvādyugapadekameva śāstraṃ pravartate | etenaivotkālanabādhanaṃ pratyuktam | brāhmaṇaprakṛtivacchabdayostulyahetutvena kiṃcidvarjanāsaṃbhavāt | tathā ca ‘tadvarjaṃ tu<note type="reference"><ref cRef="MīSū:3.6.1.3">( a. 3 pā. | 6 a. 1 sū. 3 )</ref></note> vacanaprāpte’ ityuktvā ‘na coda<note type="reference"><ref cRef="MīSū:3.6.1.8">( a. 3 pā. 6 a. 1 sū. 8 )</ref></note>nārthakātsnyāt |’ <pb n="861"/>ityuttaraṃ dāsyati | pauruṣeye 'pi tāvadvākye hṛdayā<note><p>hṛdayārthatayeti—vaktṛhṛdaye vidyamānatayā varjenarūpo 'rtho bhavedityarthaḥ |</p></note>rthatayā, vinā śabdavyāpāreṇaiva tadvarjaṃ mayā prayuktamityevamīśvarājñānurūpeṇa bhavenna tvetadvede 'vakalpate | na ceha sāmānyaśāstrātparato viśeṣaśāstrāṇi kalpyante | yena sāmānyaśāstrasya tatprakṛtitvamātramāśritya viśeṣaśāstrāpekṣayā sadasadbhāvavirodhaḥ parihriyeta | tasmā<note><p>yadyaprāptamiti bhāṣyārthamupasaṃharati—tasmāditi |</p></note>davaśyaṃbhāvinyaikarūpye nābhipretabādho 'vakalpate | atha kathaṃcitprāptabādhameva mithyātvakalpanayā ' 'śrityaivamādiṣvavirodha ityucyate tata evaṃ śrutyādīnāmapi prāptabādho 'ṅgīkartavyaḥ | tatra coktam | ato na bā<note><p>na bādhamārgaikarūpyamiti—anena ca yadyapi sarvatra bādhaikarūpyamucitaṃ tasya cāsaṃbhavānna kvacidvede bādho ghaṭata ityevaṃ praśnabhāṣyāśayo darśitaḥ |</p></note>dhamārgaikarūpyaṃ ghaṭata iti | taducyate |</p>
	      <lg>
		<l>na bādhasyaikarūpatvameṣitavyaṃ niyogataḥ |</l>
		<l>na kiṃcidviruṇaddhīha nānārūpyaṃ pramāṇavat |</l>
	      </lg>
	      <p>yathaivaite purastādbādhagocarā bhedā varṇitā naiteṣvaikarūpyamaṅgīkṛtaṃ tathā 'tra na bādhaprakāranānātve 'pi gamyamāne kaścidvirodhaḥ | tatra śrutyādiṣu tāvadyathokta evāprāptabādhaḥ | na ca tatra kiṃcidvirudhyate | tadviṣayaprāptyantarānabhyupagamāt | ye 'pyetacchāyānupātino 'rthaviprakarṣādeva smṛtyādibādhā bhavanti te 'pi hetusāmarthyakathanācchrutyādibādhenaiva vyākhyātāḥ | ye tu pramāṇatadābhāsanityanaimittikakratvarthapuruṣārthapaurvāparyaprākṛtavaikṛtasāmānyaviśeṣaniṣprayojanasaprayojanālpabhūyastvasāvakāśānavakāśāṅgapradhānataddharmabādhāsteṣvidamuktaṃ prāptaṃ bādhyata iti | <hi rend="bold">kathamiti</hi> | śrutyādivailakṣaṇyavismitasya praśnaḥ | uttaramāha—<hi rend="bold">sāmānyasya kāraṇasya vidyamānatvāditi</hi> | darśitametadbrāhmaṇaprakṛtivacchabdayoḥ | yattu prāptasya jñānasyānutpādocchedasaṃskāravicchedānāmaśakyatvānnāsti bādhanamiti | tatrā ' 'ha—<hi rend="bold">naiva nivartate | kiṃ tarhi | mithyājñānametaditi pratyayāntaraṃ bhavatīti</hi>| śāstrāntaraṃ hyananyagati dṛṣṭvā mṛgatṛṣṇādivadeva sāmānyāpahṛtabuddhermameyaṃ bhrāntiḥ pūrvametadviṣayaparikalpanayā jātetyadhyavasyati | tasmātprayājādimāṭharādiprāptivelāyāmupajātā 'pi kuśakauṇḍinyabuddhirbhrāntiriti niścitya phalavimuktatvānubaddhamarthaṃ śāstraṃ vā bādhituṃ manyate | <hi rend="bold">kiṃ nu khalvamithyājñānasya rūpa<pb n="862" break="no"/>miti</hi>—yadyutpannā api pratyayāḥ pratyayāntarairitthaṃ nirākriyante tato 'nyatrāpi ka āśvāsa iti manyate | tatkathayati | yasyānveṣaṇe 'pi kṛte bādhakapratyayāntaraṃ notpadyata iti | yattu kāraṇadoṣajñānaṃ dvitīyamupalakṣaṇaṃ tallokaviṣayatvānna vede saṃbhavatīti nopanyastam | prāsaṅgikamuktvedānīmadhikaraṇamu<note><p>adhikaraṇamupasaṃhṛtyeti—anena ‘tadetepāmiti’ bhāṣyasyādhyāyārthopasaṃhāraparatābhrāntirnirastā veditavyā |</p></note>pasaṃhṛtyādhikaraṇāntaramārabhyate || 14 ||</p>
	    </div><!-- sūtra !-->
	    <trailer>iti balābalādhikaraṇam || 7 ||</trailer>
	  </div><!-- adhikaraṇa !-->
	  <div n="8" type="adhikaraṇa">
	    <head type="toc">ahīnādhikaraṇam</head>
	    <div n="15" type="sūtra">
	      <p>nanvadhyāyādau yāvānarthaḥ pratijñātaḥ sa sarvaḥ paryavasitaḥ | kimidānīmavaśiṣyate, yena caturthalakṣaṇaṃ nā ' 'rabhyate | taducyate |</p>
	      <lg>
		<l>balābalaviviktānāṃ śrutyādīnāmataḥ param |</l>
		<l>virodhaḥ kvāsti nāstīti viṣayaḥ pariśodhyate ||</l>
	      </lg>
	      <p>tatra prakaraṇasya tāvacchrutiliṅgavākyaiḥ saha virodhāvirodhau saṃpradhā<note type="reference"><ref cRef="MīSū:3.6.adhi.7">(a. 3 pā. 6 a. 7) ityataḥ prācīneṣvadhikaraṇeṣviti śeṣaḥ</ref></note>ryeti | jyotiṣṭome śrūyate ‘tisra eva sāhnasyopasadaḥ kāryā dvādaśāhīnasya’ iti | tatra sāhnaśabdena tāvadahnā samāpyamānatvāt ‘sahaivāhnā saṃsthāpayanti’ ityevaṃ jyotiṣṭomo gṛhyata iti tryupasattvaṃ tasya | dvādaśāhīnasyeti tu dvādaśopasattvaṃ kiṃ jyotiṣṭomasyāthāhīnasya dvādaśāhāderiti saṃdihyate | yadyahīnaśabdaḥ kathaṃcijjyotiṣṭome 'pyupapadyate tataḥ prakaraṇasyāvirodhāttasminneva niveśaḥ | athāhīna ityahargaṇanāmadheyaṃ tataḥ śrutyā saṃyuktatvādasaṃyuktagrahaṇasvabhāvena <pb n="863"/>prakaraṇenāgrahaṇam | asti hi tadānīṃ śrutiprakaraṇayorvirodhaḥ | kiṃ prāptam | siddhāntenopakramaṃ vāśabdena vyāvartya prakaraṇājjyotiṣṭomārthatvamiti pratijānīmahe | na ca śrutivirodhaḥ | prakaraṇādevāhīnaśabdasyāpi jyotiṣṭomagāmitvāt | asti ca nañsamāsānvākhyānena tadabhidhānasāmarthyam | ato yadyapi ‘ahnaḥ khaḥ kratusamūhe’ ityevaṃ vyutpādyamāno 'hargaṇavācyahīnaśabdo bhavati tathā 'pi virodhaparihārārthamahīnaguṇayogādeva jyotiṣṭomārthaḥ samarthanīyaḥ | sa hi kṛtsnavidhānātsarvaprakṛtitvācca na kutaściddhīyate | na cainaṃ kecidapi ṛtavaḥ prakṛtitvena jahati | yattu bhāṣyakāreṇoktaṃ <hi rend="bold">dakṣiṇayā kratukaraṇairvā na hīyata</hi> iti | tadasaṃbaddham | dakṣiṇākratukaraṇapratipattinimittānupādānādyathāruci vikalpanāyāṃ vā 'navasthitasamāsārthaprasaṅgāt | sahasradakṣiṇādikratubhyaśca dakṣiṇābhirhīnatvātkratuka<note><p>kratukaraṇairiti—āgneyādikratupaśubhirityarthaḥ |</p></note>raṇairapi vikārabhūtokthyādisaṃsthābhyo 'gniṣṭomasaṃsthasya nyūnatvāt | tasmādvidhyantadānenāyaṃ na kaṃcijjahāti, kenacidvā na hīyata ityahīnaḥ | prakaraṇasāmarthyādanena guṇayogenocyata iti gauṇo na gauṇavṛttyāśravaṇāt || 15 ||</p>
	      <lg>
		<l>mukhyaḥ prathamakāryatvājjyotiṣṭomo 'bhidhīyate |</l>
		<l>ahīnaśabdasaṃyogo na tu tasya kathaṃcana ||</l>
	      </lg>
	      <lg>
		<l>asaṃyogācca tenāsya yā saṃkhyā tena saṃgatā |</l>
		<l>na sā prakaraṇāttasya tenāsmādapakṛṣyate ||</l>
	      </lg>
	      <lg>
		<l>dvādaśatvamahīnena ṣaṣṭhīśrutyaiva saṃgatam |</l>
		<l>ahīno 'haḥsamūhaśca jyotiṣṭobhe hi sāhnatā ||</l>
	      </lg>
	      <p>yattu guṇāttatra pravartsyatīti tadvikalpya nirākaroti | yadi tāvadgauṇa ityupacārātpravṛtto 'bhidhīyate tato na prakaraṇānurodhena śrutyarthaparityāgo yuktaḥ | na cedamarthavādārthaṃ <pb n="864"/>yenaikāho 'pi praśaṃsitumahargaṇavadupacaryate | na cāsya śabdāntaraṃ nāsti yena siṃhaguṇasamūha ivetthaṃ kleśena pratipādyate | tasmādaupacārikatvaṃ tāvadayuktam | na ca nañsamāsenāvayavavyutpattiḥ | samudāyaprasiddhyā tannirākaraṇāt | na ca nañsamāsasya lakṣaṇamasti | nañsamāse hi satyavyayapūrvapadaprakṛtisvarasattvādādyudāttatvaṃ syāt | madhyodāttastvayaṃ paṭhyate | tena khapratyayāntatādhyavasānam | tathā hi sati ‘āyannādiṣūpadeśivadvacanaṃ svarasiddhyartham’ ityevamīnādeśa āśrīyamāṇe pratyayādyudāttatvenekāre svaraḥ sidhyati | tasmādahargaṇanāmadheyametat | api ca—</p>
	      <p>sāhnaśabdenaivadvādaśatvasaṃbandhe 'pyavakalpyamāne 'hīnapadopādānādasya śāstrasyārthāntaravācitvaṃ vijñāyate | prakaraṇādvā tritvadvādaśatvayoḥ saṃbandhe labdhe dvāvapi sāhnāhīnaśabdāvanarthakau syātām | arthāntaratve tvahīnasya sa tāvadavaśyopādatavyaḥ | tataścā ' 'nantaryāttritvasyāpi tatsaṃbandha eva prasajyata iti vyavasthārthaṃ sāhnagrahaṇamapyarthavat | tasmādapakarṣa iti | na tu<note><p>evaṃ yathābhāṣyaṃ tāvadadhikaraṇaṃ vyākhyāya tatra svābhiprāyaṃ vaktumārabhate—na tvityādinā |</p></note> kilaitadyuktam | paraprakaraṇe 'nyadharmavidheranyāyyatvāttena vā 'saṃbandhapadavyavāyavicchinnasya prakaraṇasya punaranusaṃdhānakleśād ‘dvādaśopasadaḥ’ iti ca dvādaśāhaprakaraṇe vihitatvāttatprakṛtitvena sarvāhīneṣu tatprāpteḥ | atastritvamevāsminvākye sarvadoṣarahitvādvidhīyate dvādaśatvaṃ tvahīnasaṃbandhivākyāntarādeva prāptamaucityarūpeṇāsya stutyarthaṃ nivītādivadanūdyata iti | kathaṃ tarhyadhikaraṇaṃ netavyam | taducyate |</p>
	      <lg>
		<l>jyotiṣo yadyahīnatvaṃ tato vidhirayaṃ bhavet |</l>
		<l>ahargaṇe tu tasyedaṃ prāptaṃ stutyarthamucyate ||</l>
	      </lg>
	      <p>etaduktaṃ bhavati | kiṃ jyotiṣṭomo 'hīnastasya tedaṃ prakaraṇādaṅgaṃ vidhīyate | athāhargaṇastasya ca prāptamevānyārthamanūdyata iti | nanvevaṃ satyahargaṇasaṃbaddhamapyetajjyotiṣṭomasyaiva stutyarthamupayuktamiti prakaraṇavirodhavicārābhāvaḥ prāpnoti | naiṣa doṣaḥ | pūrvapakṣe hi dvādaśatvasya vidhīyamānasya prakaraṇaṃ grāhakaṃ bhavatītyanugṛhyate | siddhānte tvahargaṇa<pb n="865" break="no"/>saṃyuktasya prakaraṇaṃ neṣṭamiti bādhyeta | anyattvetat, yattathā satyapi prakārā<note><p>prakārāntareṇeti—prakaraṇasyāviniyojakatve 'pidvādaśatvasya prakṛtajyotiṣṭomasaṃbandhitritvastutyarthatvenetyarthaḥ | ayamāśayaḥ | uktarūpeṇa ‘dvādaśāhīnasya’ ityasya va kyāntaraprāptāhīnasaṃbandhidbādaśatvānuvādakasya prakaraṇapāṭhārthavattve 'pi prakaraṇasya viniyoga eva prāmāṇyādbiniyogābhāve prakaraṇabādho bhavatyeveti |</p></note>ntareṇa prakaṇa evopayuktamiti | yadā tu dvitvabahutvanyā<note><p>dvitvabahutvanyāyeneti—anantarādhikaraṇavakṣyamāṇanyāyenetyarthaḥ |</p></note>yenotkarṣo 'pi kathaṃcidāśrīyate, śākhāntaravidhau ca satyapi śākhāntarīyasya prayojanāntararahitasya vidhitvamupapadyate tadā yathābhāṣyameva śakyaṃ samarthayitum | sarvathā ‘dvādaśāhīnasya’ ityetattāvadahargaṇaviṣayatavātprakaraṇādutkṛṣyata iti siddham || 16 ||</p>
	    </div><!-- sūtra !-->
	    <trailer>iti ahīnādhikaraṇam || 8 ||</trailer>
	  </div><!-- adhikaraṇa !-->
	  <div n="9" type="adhikaraṇa">
	    <head type="toc">naimittikapratipadorutkarṣādhikaraṇam</head>
	    <div n="17" type="sūtra">
	      <p>pūrvavadeva vicāraḥ | etāvattu bhidyate | pūrvatra pradhānāntareṇa prakṛtāsamarthaśabdābhidheyena saha saṃbandha āsīdiha tu guṇena yajamānadvitvādinā kathaṃcidāśaṅikataprakṛtasaṃbandhena | tatra pūrvanyāyenaiva siddhāntopakramaṃ sūtram | na tāvadiha yajamānadvitvabahutve vidhīyete | siddhānuvādena nimittīkṛtya pravṛtteḥ pratipadvidhiparatvāt | anekavidhau ca vākyabhedāt | avihitatvācca na jyotiṣṭome yajamānadvitvabahutve vidyete | kulāyādiṣu tvekāheṣvahīneṣu ca pratyakṣavihite vidyete | ‘rājapurohitau yajeyātām’ ‘etenaiva dvau yājayet’ ‘etenaiva trīnyājayet’ ‘eko dvau bahavo vā 'hīnairyajeran’ iti | tasmādutkarṣaḥ || 17 ||</p>
	    </div><!-- sūtra !-->
	    <div n="18" type="sūtra">
	      <p><pb n="866"/>prakaraṇājjyotiṣṭome niveśaḥ | na cāhīnavadaprakṛtayajñasaṃbandho 'sti | yajamānadvitvādisaṃbandhastu nimittamātraupayikatvānnāṅgāṅgibhāvāya prabhavati | na ca taddvāreṇa kratusaṃbandho ghaṭate | lakṣaṇāprasaṅgāt | na hi śrutyopayuktānāṃ lakṣaṇayopayogāntaraṃ yujyate | dvitvādisvarūpasaṃbandhe tu vidhirevānarthako bhavet | phalakalpanāyāśca prakaraṇasaṃbandhakalpanā jyāyasī | yattu nimittaṃ prakaraṇe nāstīti | taducyate 'rthādbhaviṣyati | na hi vihitamevaikaṃ nimittaṃ bhavati | arthaprāptasyāpyupapadyamānatvāt | asti caikāśaktipakṣe dvitrādiyajamānaprāptiḥ | na cādyāpi yajamānaikatvavivakṣāmavadhārayāmaḥ | satyāmapi ca vivakṣāyām ‘api<note type="reference"><ref cRef="MīSū:6.3.1.2">(a. 6 pā. 3 a. 1 sū. 2)</ref></note> vā 'pyekadeśe syāt’ ityanena yathaivāśakteranyatkiṃcidaṅgaṃ hāpyate tathaiva yajamānaikatvamapi kadācitparihāpya dvau bahavo vā yajeraṃstataścāsti nimittam | athavaitadeva pratipadvidhānaṃ dṛṣṭvā 'ryād dvibahuyajamānakartṛśrutiṃ kalpayiṣyāmaḥ | sā caitasminneva pakṣe bhavati na pratipadantarapakṣeṣviti naikatvacodanā virotsyate || 18 ||</p>
	    </div><!-- sūtra !-->
	    <div n="19" type="sūtra">
	      <p>prakṛtigrahaṇaṃ prakṛtapratipattyartham | aupadeśikatvādvā 'tyantānatikramārtham | ātideśikaṃ hyarthavaśena bādhyetāpi | pratyakṣavihitaṃ tvetatkāmye nitye ca | yajetetyekavacanaśravaṇāt | na cāsyāvivakṣāyāṃ kāraṇamasti | yathā ca vivakṣā tathā ṣaṣṭhe pratipāda<note type="reference"><ref cRef="MīSū:6.2.adhi.2">( a. 6 pā. 2 a. 2 ) ityatreti śeṣaḥ</ref></note>yi<pb n="867" break="no"/>ṣyate | yadapyaśaktikṛtaṃ hāpanaṃ tadapyeko yathā śaknuyādityupabandhādanyāṅgaviṣayaṃ vijñāyate | śaknoti hi dakṣiṇāparimāṇaṃ parityajyaiko 'pi nirvartayitum | utpattiprayogacodanāsthatvācca saṃkhyānugraha eva yuktaḥ | tasmādekayajamānakatvānna prakṛtau nimittamastītyutkṛṣye | yattvidameva vacanaṃ sāmarthyādākṣepsyatīti | tanna | anyathā 'pyupapadyamānatvāt | yadi hyetannimittamanākṣipadanarthakībhavettata ākṣipet | kathaṃ caitadanarthakaṃ bhavedyadi prakṛtāvivānyatrāpi dvitvabahutve na syātām | nanu te anyatra na staḥ | kulāyādau vidyamānatvāt | iha ca siddhavannimittatvenopādānādvākyabhedaprasaṅgācca nārthā dākṣepamarhataḥ | patnyabhiprāye tu dvitve nityatvānnimittopādānānarthakyam | bahubhya iti ca virūpaikaśeṣaḥ, svarasataḥ puṃbahutvapratītau satyāṃ vidhirniṣpramāṇaḥ kalpyeta | ‘kṣaume vasānau’ ityatra tvagatyā patnyāṃ dvitīyaśabda iṣṭaḥ | na hi dviyajñavaddvipuruṣakamādhānaṃ kvacidvihitam | ekadvipatnīkaprayogāvarodhācca nityayāḥ pratipada ānarthakyaṃ bhavet | viṣamaśiṣṭavikalpo vā 'bhyupagamyeta tasmādapyutkṛṣyate | yattu kratusaṃbandho nābhihita iti naiṣa doṣaḥ | pratipacchabdādeva kratugāmitvapratītau satyāṃ dvitvādinā viśeṣapratipattisiddheḥ | yajamānaśabdo vā 'nyathānupapattyā yajñamupasthāpayiṣyati | tasmādvyatiriktasaṃyoge satyasti prakaraṇavirodhastatra ca śruterbalīyastvam || 19 ||</p>
	    </div><!--  !-->
	    <trailer>iti naimittikapratipadorutkarṣādhikaraṇam || 9 ||</trailer>
	  </div><!-- adhikaraṇa !-->
	  <div n="10" type="adhikaraṇa">
	    <head type="toc">jāghanyadhikaraṇam</head>
	    <div n="20" type="sūtra">
	      <p><pb n="868"/>utkarṣabuddherapavādaḥ prastūyate | ‘jāghanyā patnīḥ saṃyājayanti’ iti guṇapradhānatvavacanavyaktidvayātsaṃdehaḥ | yadi jāghanīṃ saṃskāryatvenodiśya patnīsaṃyājāḥ saṃskārakā vidhīyante tataḥ saṃskāryasya prādhānyātsvasthānāparityāge sati yatra jāghanī tatra patnīsaṃyājā na yatra te tatrāsau | sā ca lokasthā niṣprayojanatvānna saṃskriyata ityagnī ṣomīyagatā kṛtārthatvātsaṃskartavyā | yadi tu patnīsaṃyājoddeśena jāghanī vidhīyate tataḥ prakṛtānuvādabuddhyanapāyāddarśapūrṇamāsayoreva jāghanīvidhānam | kiṃ prāptam | ārādupakārakatvātsāmavāyikatvasyābhyarhitatvādanyatra dhātvarthavidhānādvidhipratyāsatterekadeśadravyāṇāṃ cāprayojakatvāttathā sati ca paraprayuktakṛtārthagrahaṇena pratipattilakṣaṇāpatteragnīṣomīyajāghanīsaṃskāravidhānādutkarṣa iti | <hi rend="bold">sā tatsaṃbaddhā kartavyetyucyata</hi> iti cchedaḥ | paraṃ ca karmaka<note><p>karmakathanamiti—karma-anuṣṭhānaṃ kathyate 'neneti vyutpatyā, evaṃ satītibhāṣyamanuṣṭhānaviśeṣapradarśanārthamityarthaḥ |</p></note>thana<hi rend="bold">mevaṃ satī</hi>tyādi | yadi punaḥ, <hi rend="bold">ucyate evaṃ satī</hi>ti yojyate tataḥ paricodanācchāyāpatteḥ | na ca tadyuktam, uttarānabhidhānāt | tasmādātmavacanatvenaiva yojyam | nanvevaṃ sati pratipadādivadevotkarvātprakṛtau patnīsaṃyājānāmakaraṇaṃ prāpnoti | prāpnuyādevam | yadi paśau patnīsaṃyājā na syuḥ | te tvatideśaprāptāstatra vidyamānā eva kevalaṃ jāghanīsaṃbandhitvena vidhīyante | naiva tarhyutkarṣa iti vaktavyam | satyam | na kasyacitpadārthasyotkarṣa idameva tu vākyaṃ vikṛtau kāryaṃ kurvadutkṛṣyata ityucyate || 20 ||</p>
	    </div><!-- sūtra !-->
	    <div n="21" type="sūtra">
	      <p><pb n="869"/>na vā 'sya vidherutkarṣa iti | kutaḥ |</p>
	      <lg>
		<l>jāghanyuddiśyamānā syātsaṃskāryotkarṣakāraṇam |</l>
		<l>ihopādīyate 'ṅgatvādyāgeṣvājyavadeva sā ||</l>
	      </lg>
	      <p>sarvatraivaṃvidhe vākye guṇe vidhiśaktiḥ saṃcaratītyuktam | patnīsaṃyājāścānantaravihitā manasi vartanta iti na vidhātuṃ śakyante | na ceha sthitena paśugatapatnīsaṃyā jānuvādo yuktaḥ | tadbuddhyabhāvāt | na ca jāghanyāḥ kālādivadanupādeyatvaṃ, yenemaṃ vidhimākarṣet | saṃskāryatvāditi cet | na | tṛtīyāvagataguṇatvātikramapramāṇābhāvāt | yadi ca kṛtārthāṃ jāghanīṃ pramtutyāyaṃ vidhiḥ pravarteta tathā 'pi tāvatkadācitprayājaśeṣavaddvitīyārthe tṛtīyeti vyākhyāyeta | sā tvapūrvā vidhīyate | tasmānnotkarṣamarhati | na ca prakaraṇabaddhatvādete patnīsaṃyājā utkarṣaṃ sahante | vākyabalīyastvāditi cenna | vākyasyāpyevamāderadhikṛtāpekṣitvena prakaraṇāddurbalataratvāt | yadi hyetadeva patnīsaṃyājānāmutpattivākyaṃ bhavettataḥ prakaraṇādācchindyāt | ete tu vākyāntarotpattitvātsaṃvidhivaśena yāvatā kālenaitena vākyena saṃgṛhyante tāvatā darśapūrṇamāsābhyāmapi śakyā grahītum | na ca jāghanyāḥ phalavattvaṃ vijñātaṃ, yenaiṣāṃ prayojanākāṅkṣāmapanayet | ato <pb n="870"/>yāvadasau kimarthetyālocyate tāvatphalavaddarśapūrṇamāsaprasūtena kathaṃbhāvenāṅgatvamāpāditam | na cehāpūrvayāgavidhānaṃ, yajimātratvenāśravaṇāt | patnīsaṃbaddhayāgaśravaṇaṃ hyetat | tatra yadi jāghanyuddeśena ca karma vidhīyate patnyaścāsya vidhīyante tato 'nekārthavidhānāt ‘aika<note type="reference"><ref cRef="MīSū:1.4.5.8">( a. 1 pā. 4 a. 5 sū. 8 )</ref></note>śabdye parārthavat’ iti vairūpyalakṣaṇo vākyabhedaḥ syāt | alpārthavidhisaṃbhavācca na viśiṣṭavidhānena parihāro ghaṭate | tasmādviśiṣṭaṃ yāgamuddiśya dravyaṃ vidhīyate | nanvevamapi viśiṣṭānuvādātsutarāṃ vākyaṃ bhidyeta | naiṣa doṣaḥ | prakaraṇaprāpteḥ patnīśabdasyātantratvāt | yathaiva ‘abhikrāmaṃ juhoti’ iti sāmānyaśabdo 'pyadhikārātprayājaviṣayo bhavati tathaiva yatsaṃyājayantītyetāvataivādhikṛtāḥ patnīsaṃyājā; pratyeṣyante | tasmādanutkarṣaḥ || 21 ||</p>
	    </div><!-- sūtra !-->
	    <div n="22" type="sūtra">
	      <p>yaduktam ‘ekadeśa<note type="reference"><ref cRef="MīSū:4.1.13.28">(a. 4 pā. 1 a. 13 sū. 28)</ref></note>dravyaścotpattau vidyamānasaṃyogāt’ aprayojaka iti | tatrocyate || 22 ||</p>
	    </div><!-- sūtra !-->
	    <div n="23" type="sūtra">
	      <p>sa nāmāprayojako bhavati yasya prakṛtagrahaṇādvinā 'rtho na jñāyate | yathā ‘uttarārdhātsviṣṭakṛte samavadyati’ iti | jāghanīśabdastu hṛdayadiśabdavadākṛtivacanaḥ | sā cāntareṇāpi paśūpādānaṃ paraprayuktapaśūpajīvanaṃ vā śakyopādātum | ‘rūpaṃ vā<note type="reference"><ref cRef="MīSū:7.3.11.29">(a. 7 pā. 3 a. 11 sū. 29)</ref></note> 'śeṣabhūtatvāt’ iti yathākathaṃcidutpannā yena kenacidupādāya śakyā 'nuṣṭhātum | na ceyamavayavabhūtā loke na pracarati | māṃsavikrayiṇo hi pratyaṅgavibhaktāneva paśūnvikrīṇate | tatra śakyā jā<pb n="871" break="no"/>ghanī krayādinopādātum | na cāvaśyamiyaṃ chāgādeva grahītavyā | jaghanāvayavamātratvena śravaṇāt | agnīṣomīye 'pi hṛdayādīnāṃ saṃbhavatyeva lokādupādānam | tathā satyapi tu teṣāṃ bhedenaiva jātiviśeṣa utpattiprakāraśca saṃjñapanādirniyata iti krayādyanāśrayaṇam | na tviha tathā śāstrakṛtā niṣpattiḥ | prakṛtigrahaṇaṃ ca darśapūrṇamāsapratipattyartham | tasmāddārśapaurṇamāsikapatnīsaṃyājāṅgabhūtenā ' 'jyena saha vikalpyamānā jāghanīti siddham || 23 ||</p>
	    </div><!-- sūtra !-->
	    <trailer>iti jāghanyadhikaraṇam || 10 ||</trailer>
	  </div><!-- adhikaraṇa !-->
	  <div n="11" type="adhikaraṇa">
	    <head type="toc">saṃtardanādhikaraṇam</head>
	    <div n="24" type="sūtra">
	      <p>iha vākyaprakaraṇayorvirodhāvirodhacintā | jyotiṣṭome somābhiṣavādhāratvena phalakadvayamāmnātam | tatprakṛtya śrūyate ‘dīrghasome saṃtṛdyādbhṛtyai’ iti | bhittvā<note><p>bhitveti—dvayoḥ samībhūtayoḥ phalakayoḥ saṃśleṣārthaṃ bhedanena saṃśleṣapradeśaṃ tanūkṛtyaikasyoparyaparaṃ sthāpayitvā kīlādinā saṃśleṣayediti yāvat |</p></note> saṃghātayedityarthaḥ | tatra dīrghasomaśabdaḥ kiṃ prakṛtāveva kathaṃcidupapadyate tataścāvirodhaḥ prakaraṇasya, atha dīrghakālasatrāhīnagrāhitvādanupapadyamāna utkarṣediti saṃśayaḥ | ete cātra pakṣā bhaviṣyanti | kiṃ śuddha eva jyotiṣṭome niveśo dīrghayajamānake vā 'thavokthyādisaṃsthāsvevāthavā satrāhīnayorevāthavā 'gniṣṭomānyamātra iti | kiṃ prāptaṃ, dīrghasomaśabdasyeṣṭipaśudarvihomāpekṣayā prakṛtāvevopapatteḥ, saṃtardanaprayojanasya ca dāṛdhyasya saṃbhavāt, asaṃtardanavidhinā ca saha vrīhiyavavadvikalpasiddheḥ prakaraṇānugrahāyānutkarṣa iti | krayaṇavadvikalpa ityupariṣṭā<note type="reference"><ref cRef="MīSū:12.4.adhi.3">( a. 12 pā. 4 a. 3 ) ityatreti śeṣaḥ</ref></note>tsamuccayasthāpanātpūrvapakṣeṇa dṛṣṭānta iti vyākhyeyam | na cāvaśyaṃ sarvatra siddhānta eva dṛṣṭānto bhavati | yasya kasyacinnidarśanasya pratipattikāraṇatvasiddheḥ | asaṃtardanavākyamanupanyasyaiva vā 'narthalopadṛṣṭāntaḥ krayavaditi samarthanīyaḥ | <pb n="872"/>tatraivaṃ yojanā bhavati | nanvalpakālatvātsomasya prakṛtau mandaphalaṃ saṃtardanam | naiṣa doṣaḥ | krayaṇavadarthatvāt | yathā 'lpamūlyatvātsomasya vāsaḥprabhṛtīnāmekena kenacitkraye siddhe śeṣāṇi vacanasāmarthyāddīyamānāni tasyaivā ' 'natasya sutarāmānatiṃ kurvantīti na luptārthāni bhavanti | svānatātkrītaḥ somo 'bhyudayakārī bhavatīti ca śāstrārtho vijñāyate | tathā 'tra satyapyasaṃtṛṇṇayorapi prakṛtābhiṣavakṣamatve vacanasāmarthyāddṛḍhatarakṛto 'bhiṣavaḥ śreyaskara ityavagamādaluptārthatvam | tasmādanutkarṣa iti || 24 ||</p>
	    </div><!-- sūtra !-->
	    <div n="25" type="sūtra">
	      <p>vākyakṛtādvā dīrghesomasaṃyogādutkarṣaḥ | kutaḥ |</p>
	      <lg>
		<l>dṛṣṭvā hrasvaṃ sajātīyaṃ dīrghabuddhiḥ pravartate |</l>
		<l>tasmātsomasya dīrghatvaṃ bhavetsomāntarekṣayā ||</l>
	      </lg>
	      <p>na hīṣṭipaśudarvihomāpekṣayā somasya dīrghatvaṃ yuktaṃ vijātīyatvādanupāttatvācca | sarvatra pratiyoginyupāte dīrghahrasvādivibhāgo bhavati | na cātreṣṭayādaya upāttā yānālocya jyotiṣṭomo dīrgha ityucyeta | nanu somayāgabhedo 'pyanupātta eva | yadyapyanupāttastathā 'pi tulyajātīyatvaṃ tāvadastyapekṣākāraṇam | viśeṣaṇaviśeṣyabhāvācca somatve sati dīrghatvamupādīyamānaṃ somāntarasya vyavacchedārthameva vijñāyate | teṣāṃ kaḥ punardīrghaḥ kuto vā dīrgha ityapekṣite jyotiṣṭomastāvanna kutaściddīrgha iti tato 'nye gṛhyante | teṣāṃ ca prāthamyātsa evāpekṣākāraṇaṃ bhavati || 25 ||</p>
	      <p>yathākathaṃciddīrghasomaśabde 'vakalpyamāne na yuktaḥ prakaraṇabādhaḥ | sa ca kartṛdvāreṇopapatsyate | na ca svaragataḥ kaścitsamāse viśeṣo 'sti | ubhayathā 'pyantodāttatvāt | ataḥ ṣaṣṭhīsamāsa iti || 26 ||</p>
	    </div><!-- sūtra !-->
	    <div n="27" type="sūtra">
	      <p><pb n="873"/>kratuta eva dairghyaṃ samānādhikaraṇasamāsa ityarthaḥ | kiṃ kāraṇam | evamubhayoḥ svārtha eva vādo bhaviṣyati | anyathaikasya paraviśeṣaṇatvātsvapradhānabhūtārthavādānupapattirbhavet | evaṃ ca bahusomābhiṣavāddṛḍhatvākāṅkṣāyāṃ satyāṃ dṛṣṭārtho 'yaṃ vādo bhaviṣyati | anyathā mandatvāddṛḍhatvākāṅkṣāyāstadanupapattiḥ syāt | tathā ‘dhṛtyai’ ityarthavādo 'sumevārthaṃ dyotayati | tasmādyatra phalakayordāraṇaśaṅkā tatraivaitādvidhānam | itarathā dīrgheṇa kartrā viśeṣaṇamatyantādṛṣṭārthaṃ bhavet | dīrghe hrasve ca kartari karmaṇastulyarūpatvāt | bā<note><p>bāhyaṃ ceti—dīrghasya yajamānasya soma iti tatpuruṣapakṣe karturyāgāsamavāyitvādbahiraṅgatvamityarthaḥ |</p></note>hyaṃ caitatkartrā viśeṣaṇam | sva<note><p>svato viśeṣaṇamiti—karmadhārayapakṣe dairdhyasya yāgasamavāyitvādantaraṅgatvamityarthaḥ |</p></note>to viśeṣaṇaṃ tvantaraṅgam | tasmādutkarṣaḥ || 27 ||</p>
	    </div><!-- sūtra !-->
	    <div n="28-30" type="sūtra">
	      <p>paricodanāpadottarabhūtametatsūtram | mā nāmāgniṣṭomasaṃsthāyāṃ niveśo 'bhūdukthyādiṣu tvagniṣṭomāpekṣayā dīrghasomaśabda upapatsyate prakaraṇaṃ cānugrahīṣyate | tasmāttisṛṣvapi saṃsthāsu niveśa iti | prakaraṇāviśeṣaḥ saṃsthādhikaraṇenādyāpi na nirākṛta ityeva yuktam | athavā 'styeva saṃsthānāṃ prakaraṇam | tatra yeṣāṃ dharmāṇāmagniṣṭomārthatā saṃbhavati teṣu nityānityasaṃyogavirodhādyāvartate | saṃtardanasya punarnityenāgrahaṇātkevalānityaviṣayatvaṃ na virudhyate | tasmātsaṃsthāsu niveśa ityukte 'bhidhīyate |</p>
	      <lg>
		<l>saṃsthāsvapi tu tāvattvātsomasyābhiṣavaḥ samaḥ |</l>
		<l>kartṛpakṣavadevāto dhṛtyā iti vṛthā stutiḥ ||</l>
	      </lg>
	      <p><pb n="874"/>satyapyatra karmakālayordīrghatve tāvānevātideśaprāpto daśamuṣṭiḥ somo 'bhiṣūyate | dhāraṇasya tu tulyatvāddṛṣṭārthatvārthavādayoranupapattiḥ syāt | pra<note><p>ukthyādiṣu vā 'rthasya vidyamānatvāditi sūtrasthabhāṣyatātparyārthamāha—pradānetyādinā |</p></note>dānavivṛddhyā nyūnapātrāgrahaṇācca somavṛddhirbhaviṣyatīti cenna | daśamu<note><p>aviśeṣātstutirvyartheti ceditisūtrasthabhāṣyābhiprāyaṃ vivṛṇoti—daśamuṣṭītyādinā |</p></note>ṣṭitriparvaparimāṇayoḥ śābdatvātpradāna vivṛddhistoyādivṛddhyā saṃpādanīyā | tasmādaviśiṣṭaṃ dhāraṇamityutkarṣaḥ || 28 || || 29 || 30||</p>
	    </div><!-- sūtra !-->
	    <div n="31" type="sūtra">
	      <p>syādvā tenaiva hetunā saṃsvāsu niveśaḥ | pradānavivṛddhyā ca pradeyavivṛddhau satyāmarthavāda upapatsyate | toyena vivṛddhiriti cenna | somasādhanakatve sati vacanādvinā <pb n="875"/>dravyāntaraprakṣepānupapatteḥ | tasmātsoma eva vardhanīyaḥ | sa ca sthaulyabahuparvatvayorasaṃbhavāddīrghaparvā grahīṣyate | tathā sati pradānavivṛddhiryathoktaṃ ca parimāṇaṃ saṃbhāvitaṃ bhaviṣyati | prakaraṇadīrghasomaśabdau copapatsyete | śakyaṃ cedānīṃ latādairdhyeṇāpi somo dīrgha iti vaktum | anityatvāditi—niyataparimāṇatvasyāniyatatvāditi manyate | śakyaṃ hyupāyāntareṇa pūrvaparimāṇamatikramitumityarthaḥ | na tvetadyuktam | satrāhīneṣvasaṃbhavāt | ataḥ ‘avaśiṣṭānaṃśūnabhyūhet’ ityabhyūho yo 'niyataparimāṇastadabhiprāyaṃ ‘syādanityatvāt’ ityetadvyākhyeyam | saṃsthādhikaraṇanyāyenaiva vā prakaraṇavirodhaṃ brubāṇasya nityenāgrahaṇādityanityatvamuttaramabhidhīyate | <hi rend="bold">tṛtīyasavaneṃ 'śureko</hi> gṛhyata ityatra vivadante | tasyāpi tata eva somādupādānādato 'trāpi viprakṛṣṭaparvatvamātrameva kāraṇaṃ vaktavyam | tasmādapi saṃsthāsu niveśa iti | na tvatra saṃsthāsvevetyavadhārayitavyam | kutaḥ |</p>
	      <lg>
		<l>agniṣṭomānyamātre hi dīrghaśabdo 'vakalpate |</l>
		<l>athānyenetivattasmātsaṃsthākratvantaragrahaḥ ||</l>
	      </lg>
	      <p>yathaiva ‘ya etenāniṣṭvā 'nyena yajeta’ ityetanna saṃsthāsveva sthāsyati | kiṃ tarhi | agniṣṭomavyatirekamātre | tathā dīrghatvamapyagniṣṭomātiriktamātrāvalambanamaśakyaṃ prakaraṇena saṃsthāsveva sthāpayitum | prakṛtivacchabdapūrṇatvācca na tāsāṃ prakaraṇamasti | na hyetad gṛhītaṃ prākṛtaṃ kiṃcidaṅgaṃ punaruccārya vidhīyate | prathamopadiśyamānajyotiṣṭomadharmamadhyapātitvāt | itaśca na saṃsthānāṃ prakaraṇamasti | katham |</p>
	      <lg>
		<l>asaṃbaddhavyavāye hi sati tadvinivartate |</l>
		<l>tenā ' 'sāṃ jyautiṣairdharmairvicchinne nānuṣaṅgadhīḥ ||</l>
	      </lg>
	      <p>yadi hi saṃtardanamukthyādīnvidhāyāvāntaraprakaraṇe śrūyeta tataḥ syādapi prakaraṇagrahaṇam | idaṃ tu saṃ<note type="reference"><ref cRef="MīSū:3.6.adhi.16">( a. 3 pā. 6 a. 16 )</ref></note>sthādhikaraṇanyāyena tadagrāhyairjyotiṣṭomadharmairantaritatvānna saṃsthākathaṃbhāvānuṣaṅgeṇa saṃspṛśyate | tasmānna prakaraṇaṃ saṃsthānaṃ vā saṃsthāsu viniyojakam | kiṃ tarhi | vākyameva | tacca dīrghasomatvāviśeṣātsatrāhīneṣvapi tulyamiti sarvadharmatā || 31 ||</p>
	    </div><!-- sūtra !-->
	    <trailer>iti saṃtardanādhikaraṇam || 11 ||</trailer>
	  </div><!-- adhikaraṇa !-->
	  <div n="12" type="adhikaraṇa">
	    <head type="toc">pravargyādhikaraṇam</head>
	    <div n="32" type="sūtra">
	      <p><pb n="876"/>pra<note><p>taptaghṛte payaḥprakṣepaḥ pravṛñjanam | tacca yasminkarmaṇi vartate sa pravagyaḥ | tasya ca bahvīṣu śākhāsvanārabhyādhītatvājjyotiṣṭome pravargyaṃ prakṛtyeti bhāṣyamayuktamāśaṅkyāvyabhicaritakratusaṃbandhasahakṛtadviruktatvanyāyena jyotiṣṭome saṃbhavantaṃ pravargyamityevamarthaparatayā paramanena bhāṣyamavatārayati— pravargyo 'nārabhyetyādinā |</p></note>vargyo 'nārabhya kaṃcitkratuviśeṣamāmnāyate | ‘yatpravargyaṃ pravṛñjanti’ iti | sa ca vākyasaṃyogena kratusaṃbandhaṃ pratipadyate ‘purastādupasadāṃ pravargyeṇa caranti’ iti | sa ca ‘pra<note type="reference"><ref cRef="MīSū:3.6.1.2">( a. 3 pā. 6 a. 1 sū. 2 )</ref></note>kṛtau vā dviruktatvāt’ ityevaṃ jyotiṣṭomaṃ gacchati | tatra hyupasadaḥ pratyakṣavihitāḥ santi | vikṛtau tu yāvadanu<note><p>anumānena—atideśenetyarthaḥ |</p></note>mānena tā gamiṣyanti tāvatpravargyo 'pi yāsyatyeveti nārtha upadeśena | tenā ' 'ha—<hi rend="bold">jyotiṣṭome pravargyaṃ prakṛtya</hi> śrūyata iti | yadvā kauṣītakibrāhmaṇe jyotiṣṭomaprakaraṇa eva svakramasthasya pravargyasyotpattistadā tadviṣayaḥ śravaṇopanyāso yathāśruta eva bhavati | taṃ pravargyaṃ prakṛtya śrūyate ‘na prathame yajñe pravṛñjyāt’ iti | tatra saṃdehaḥ | kiṃ prathamayajñagrahaṇena sarvasaṃsthaḥ sarvaprayogāvasthaśca jyotiṣṭomo gṛhyata uta prathamaprayogamātramiti | tatra kiṃ prāptam | yajñaśabdasāmānādhikaraṇyāt ‘eṣa vāva prathamo yajño yajñānāṃ yajjyotiṣṭomaḥ’ iti ca prayogātprathamaśabdasya jyotiṣṭomaparyāyatvaṃ vijñāyate | ‘ya etenāniṣṭvā’ iti ca sarvayajñebhyaḥ prathamaṃ prayujyamānatvena vidhā nodatasyaiva grahaṇam | tathā ca prakaraṇamanugṛhyate | nanu ca tadīyaprathamaprayoge 'pi prakaraṇānapakarṣādastyevānugrahaḥ | kathamanugraho yadā dīkṣitamahodānapākādipratiṣedhavadayaṃ sarvaprayogaviṣayaḥ prāpnuvanvākyenaikaprayoganibandhanaḥ kriyate | na hi tadā prakaraṇena kiṃcana vyāpriyate | jyautiṣṭomikaprayogāśrayaṇasyāpi vākyakṛtatvāt | yadīhānyaḥ kaścitpratha<pb n="877" break="no"/>maprayogārhaḥ syānnaivaiṣa pratiṣedho jyotiṣṭoma evāvatiṣṭheta | tadabhāvāttu yadi pariśeṣādidaṃ vākyaṃ saṃyuktaprāthamyānurodhena jyotiṣṭomagāmi bhavettataḥ prakaraṇasya kimityavadhāraṇādbādhaḥ prasajyetaiva | tasmātprakaraṇānugrahārthamapi prathamaśabdopāttādisaṃkhyāyuktamidaṃ jyotiṣṭome syāditi || 32 ||</p>
	    </div><!-- sūtra !-->
	    <div n="33" type="sūtra">
	      <lg>
		<l>yadi prathamaśabdo 'yaṃ nāma syājjyotiṣaḥ svataḥ |</l>
		<l>tata evaṃ bhavedeṣa prayogasya tu vācakaḥ ||</l>
	      </lg>
	      <p>prathamaśabdena hi yatkarturapravṛttapūrvasyā ' 'dyaṃ pravartanaṃ tadabhidhīyate | na karma kiṃcit | tadyogāttu karmaṇi pratītiḥ syāt | sā 'pi ca tatprayogagatasyaiva | na hi dvitīyādīnprayuñjānaḥ kaścitprathamaṃ yajata ityucyate | na caivamayajamānasya prathamayajño nāma bhavati | tataśca pūrvābhihitaprāthamyaguṇalakṣaṇayā tadvati gṛhyamāṇe 'rthaviprakarṣaṃ āpadyate | tatra ca sa āśrīyate yatra tena vinaikavākyatvaṃ nāvakalpate | yathā ‘eṣa vāva prathamo yajñānām’ ityatra | na tviha prāthamyasya pratiṣedhanimittatā na saṃbhavati | yena pūrvapratītaṃ sattadullaṅaghya tatprayogastho 'pi tāvatkraturgṛhyeta | prayogāntarasthastu dūraviprakṛṣṭa eva | nanvevaṃ sati yasya kasyacitprathamaprayogo nimittaṃ prāpnoti | prāpnuyādyadi vidhireṣa syāt | ayaṃ tu pratiṣedhatvātprāptimapekṣamāṇo laukikavyāpārebhyo vaidikebhyaścādhyayanādhānāgnihotradarśapūrṇamāsādibhyaḥ pravargyaprāptyabhāvānnivartamānaḥ sāmarthyena somaṃ gacchati | tatrāpyanārabhyavādanyāyena jyotiṣṭomaṃ, prathamaśabdācca tasyā ' 'dyaṃ prayogam | evaṃ ca sajātīyatvena pratyāsatteśca tasyaiva dvitīyādiprayogāpekṣaṇaṃ yuktataraṃ bhaviṣyati | itarathā tu dūrasthayajñāntarāpekṣāyāṃ satyāṃ viprakṛṣṭataratvaṃ bhavet | tasmātprakaraṇaṃ bādhitvā vākyena prathamaprayogaviṣayatā siddhā | tatra tu keṣāṃcittaittirīyādīnām ‘agniṣṭome pravṛṇakti’ iti punarvidhānamasti | tadyadi tāvad dvitīyādiprayogaviṣayaṃ kalpyate tataḥ pratiṣedhābhāvātpūrvavacanenaiva siddhervidhānānarthakyam | tasmādādyaprayogaviṣayamevaitat | tataśca pratiṣedho <pb n="878"/>bādhyamānaḥ kratvantaraprathamaprayogaṃ sāvakāśatvād gacchatīti kecit | tattu na yuktam | agniṣṭomasyāpi saṃsthārūpasyānyatra vidyamānatvāt | na ca prāthamyaṃ sāvakāśam | ‘ya etenāniṣṭvā’ iti kevalajyotiṣṭomaviṣayatvāt | prathamaṃ hi yajanaṃ prathamaṃ yajño na caitadanyasya kratorasti | tasmājjyotiṣṭomasyaivātirātrasaṃsthasya pratha<note><p>prathamāhāre—prathamaprayoge |</p></note>māhāre pratiṣedho 'gniṣṭome vidhirityapare | vihitaścātirātrasyāpi pākṣikaḥ prathamāhāraḥ ‘tasmātprathamaṃ yajamāno 'tirātreṇa yajeta’ iti | so 'yaṃ sāmānyenobhayoḥ saṃsthayoḥ pratiṣedho 'gniṣṭome tu viśeṣavidhiḥ sa balīyān | etadapi na yuktam | agniṣṭomasyāpi bahuprayogāntarakratvantaragāmitvena sutarāṃ sāmānyarūpatvāt | ato 'tirātraprathamāhāre nityaṃ pratiṣedho 'gniṣṭome tu vihitapratiṣiddhatvādvikalpa iti kecit | atra punaścodayanti | yadyeṣa pratiṣedhastata evaṃ syāt | paryudāsāstvevaṃvidhā iti daśame vakṣyate ‘a<note type="reference"><ref cRef="MīSū:10.8.1.4">( a. 10 pā. 8 a. 1 sū. 4 )</ref></note>pi tu vākyaśeṣaḥ syāt’ iti | na cāsāvagniṣṭomavākyaśeṣo bhavati | yadi hyaprathamayajñe 'gniṣṭome pravṛṇaktīti kalpyeta tatastasmādeva sāmānyaśāstrātprāptatvādagniṣṭomayuktavidhyānarthakyamāpadyate | tena sāmānyavidherevaiṣa śeṣo yatpravargyaṃ kurvanti tadaprathamayajña iti | tataścātirātraviṣayatvameva phalato bhavati | na caika eva śeṣa ubhayorvākyayoḥ saṃbhavati | ekasaṃbandhenaiva kṛtārthatvāt | tasmādagniṣṭomavidhernirapavādatvānnityameva tatra bhavitavyamiti | ucyate | syādetadevaṃ yadyayaṃ paryudāso bhavenna tvayaṃ paryudāsaḥ | vākyaśeṣatvānupapatteḥ | tatrāgniṣṭomavākye tāvadbhavataiva prati pāditam | atirātravākye 'pi yadi tadīyakathaṃbhāvapūraṇavelāyāmetaducyeta tataḥ śeṣo bhavet | na tu tathoktam | saṃsthānāmasamānavidhānatvādavāntaraprakaraṇe ca pratiṣedhāśravaṇāt | na hyanekajyautiṣṭomikavākyāntaravyavahitātirātraprakṛtivacchabdasyaiṣa śeṣo 'vakalpate | tasmāt ‘na tau paśau’ itivatpratiṣedha evāyaṃ vijñāyate | nanu pratiṣedho 'pi sanprakṛtiviṣaya eva prāpnoti | prāpnuyādyadi vikṛtāvapi nopapadyeta | sa tu prāptimātrāpekṣitvādupadeśamatideśaṃ vā 'nādṛtyobhayatrāpi pravartate | śakyaṃ tviha vaktuṃ ‘prakṛ<note type="reference"><ref cRef="MīSū:3.6.1.2">( a. 3 pā. 6 a. 1 sū. 2 )</ref></note>tau vā <pb n="879"/>dviruktatvāt’ iti | nanu ca tulyārthatva etadevaṃ yuktam | asti cehārthabhedaḥ | prakṛtau vaikalpikatvādatirātre ca codakaprāptasya nityapratiṣedhāt | naitadasti | vakṣyati hyetat ‘pratiṣedhaḥ<note type="reference"><ref cRef="MīSū:10.8.1.1">( a. 10 pā. 8 a. 1 sū. 1 )</ref></note> pradeśe 'nārabhya vidhāne ca prāptapratiṣiddhatvādvikalpaḥ syāt’ iti | ya<note><p>niruktasūtrārthaṃ varṇayati—yasya śāstrādṛta ityādinā |</p></note>sya śāstrādṛte prāptirnāsti tasya prāptimanabhyanujñāya pratiṣedhāsaṃbhavādavaśyaṃ pratiṣedhenaiva tadviṣayo 'pi vidhiraṅgīkartavyaḥ | sa cedaṅgīkṛtaḥ śāstratvāviśeṣāttulyabalatvam | ataḥ sarvathā 'tirātre vikalpena bhavitavyam | tasmāddviruktatvādupadeśātideśayośca prāptikālavaiṣamyātprakṛtyarthataiva varamiti | nanvevaṃ sati ‘agniṣṭome pravṛṇakti’ ityanenaiva prakṛtividheḥ siddhatvādanārabhyavādo 'narthakaḥ prāpnoti | naiṣa doṣaḥ | tenotpattiranena viniyoga ityevaṃ vyāpārabhedāt | athavā 'nārabhyavādo 'gniṣṭomavyatiriktaviṣayo bhaviṣyati | nanvagniṣṭomavākyenopasaṃhniyate | na śakyametadupasaṃhartum | tannāma viśeṣavacanenopasaṃhriyate yatkratusaṃyogāyāsamarthaṃ kathaṃcitparokṣavṛttyā saṃyujyate | yathā sāptadaśyam | ayaṃ tu sākṣādyajñasaṃbandhasāmarthyānnopasaṃhāramarhati | ataśca vikṛtyartho bhaviṣyati | tathā sati ca ‘na prathamayajñe’ ityanārabhyavādaśeṣa upapadyata ityatirātraprathamāhāre nityamaprayogo 'gniṣṭome ca kevalavidhisaṃsparśānnityaṃ prayogaḥ | na hi tadvākyaśeṣo 'pyayaṃ bhavatītyuktam | etāvattvihāvadhārayituṃ śakyam | nāyamanārabhyavādaḥ prakṛteranyatra gacchati | yadi gacchettata iṣṭipaśubandhānapi gacchet | na ca gantumarhati | ‘purastādupasadām’ iti sthānaniyamasya tatrānupapatteḥ | ato yatropasadastatra gacchati | tataśca prāptikālavaiṣamyātprakṛtau tāvattāḥ santītyantareṇāpi vacanaṃ gacchetkimuta yadā vispaṣṭameva vacanaṃ, sphuṭasāmānyasaṃbandhasyāpi caivamāderupasaṃhāra iti vyākhyātaṃ catu<note type="reference"><ref cRef="MīSū:3.1.adhi.15">( a. 3 pā. 1 a. 15 ) ityatreti śeṣaḥ</ref></note>rdhādhikaraṇe | tasmādutpattiviniyogābhyāmevāpunaruktatvam | evaṃ sati yeṣāṃ prakaraṇa eva pravargyapāṭhastaiḥ saha saṃgatārthatā bhaviṣyati | yadi tarhi dvayorapyekavākyatvena ‘agniṣṭome pravṛṇākti’ ityayamartho niṣpannastato ‘na prathamayajñe’ ityetasyāprathamayajñe 'gniṣṭoma ityevaṃ pravartamānasya na kaściddhirodha iti paryudāsānnityamevākaraṇena bhavitavyam | ata evaṃ varṇanīyam | anārabhyavādasya prakṛtyarthatāyāṃ siddhāyām ‘agniṣṭome pravṛṇakti’ ityetasyānanyaprayojanatvātpratiṣiddhapratiprasavārthatā gamyate | nanu naivāyaṃ pratiṣedha ityuktam | agniṣṭomayuktavākyārthavattvāya pratiṣedha iti brūmaḥ | na hyanena saha paryudāso 'vakalpata iti darśitam | na cānārabhyavādo 'nagniṣṭomārtho yatastadviṣayaḥ paryudāso 'vakalpate | <pb n="880"/>tena dva<note><p>dvayorapīti—paryudāsāgniṣṭomavākyayordvayorapītyarthaḥ |</p></note>yorapyetayoragniṣṭomaviṣayatvam | ataśca yadyapyayaṃ paryudāsastathā 'pyubhayoḥ sāmarthyādvikalpenaiva bhavitavyam | kutaḥ |</p>
	      <lg>
		<l>nityaṃ hi kriyamāṇe 'sminparyudāso vṛthā bhavet |</l>
		<l>nityamakriyamāṇe vā punarvidhiranarthakaḥ ||</l>
	      </lg>
	      <p>tataśca yasmādvikalpādbibhyadbhiḥ paryudāsa āśrīyate sa tasminsatyapyāgata iti varaṃ śabdasvarasalabhyaḥ pratiṣedha evā ' 'śritaḥ | tena prathamāhāre 'gniṣṭome vikalpaḥ | tatrāpi yadā keṣāṃcidīdṛśaṃ vacanaṃ ‘kāmaṃ tu yo 'nūcānaḥ śrotriyaḥ syāttasya pravṛñjyāt’ iti tadā pratiprasavavacanasya vikalpakāriṇaḥ kartṛviśeṣagāmitvāttadviṣaya eva vikalpo 'nyeṣāṃ nityamevābhāvaḥ | kathaṃ punaraśrotriyasya karmaṇi pravṛttiryena tadviśeṣaṇatvena śrūyate | satyaṃ prāptasya punarvacanaṃ tāvanmātraphalamanarthakamiti sāmarthyātprakarṣagatirvijñāsyate | yathā 'bhirūpāya kanyā deyetyatrābhirūpatarāyeti gamyate | anūcānagrahaṇaṃ tu brāhmaṇasyānuvacanasaṃbandhāt kṣatriyavaiśyanivṛttyarthaṃ bhaviṣyati | tadetadatirātre 'pyevameva prāpnoti | tatra na prathamayajña iti pratiṣedhādanagniṣṭomatvena ca pratiprasavābhāvānnityameva na kartavyaḥ | vikṛtyantareṣu prathamaprayogānupapatternityameva karaṇam | nanu tatrāpi na prathamayajña ityatideśādagniṣṭomasvarūpasya ca pratiprasavanimittasyābhāvatprathamaprayogeṣvabhāva eva prāpnoti | naitadevam | prathamaśabdasyāviśeṣitasya sarvādye pravartamānasyānyatrāpravṛtteḥ | tasmātkevalajyotiṣṭomaprathamaprayogaviṣaya eva caiṣa pratiṣedha iti siddham || 33 ||</p>
	    </div><!-- sūtra !-->
	    <trailer>iti pravargyādhikaraṇam || 12 ||</trailer>
	  </div><!-- adhikaraṇa !-->
	  <div n="13" type="adhikaraṇa">
	    <head type="toc">peṣaṇādhikaraṇam</head>
	    <div n="34" type="sūtra">
	      <p><pb n="881"/>saṃtardanādinyāyenaiva vākyaprakaraṇavirodhe sati vikṛtyarthatvaṃ siddhamuttaravivakṣārthaṃ prārabhyate || 34 ||</p>
	    </div><!-- sūtra !-->
	    <trailer>iti peṣaṇādhikaraṇam || 13 ||</trailer>
	  </div><!-- adhikaraṇa !-->
	  <div n="14" type="adhikaraṇa">
	    <head type="toc">peṣaṇasya caruviniyogādhikaraṇam</head>
	    <div n="35" type="sūtra">
	      <p>ta<note><p>etatsṛtrasthabhāṣyasya spaṣṭārthatvādavyākhyāya pūrvapakṣasūtramātraṃ paṭhitaṃ veditavyam |</p></note>tsarvārthamaviśeṣāt || 35 ||</p>
	    </div><!-- sūtra !-->
	    <div n="36" type="sūtra">
	      <p>yadi kaścidvadellaukikapiṣṭopādānenāpi puroḍāśasiddhernaikāntenārthākṣepa iti taṃ pratyucyate | artho nāma prākṛta upakāraḥ | tasya prakṛtau peṣaṇaṃ sādhanamāsīdatastena pū<note><p>pūrvataraprāpteneti—carāvatideśena piṣṭasiddhyākhyopakāraprāptimantarā pevaṇopadeśāyogāttadarthaṃ pūrvatarapravṛttenātideśenaiva peṣaṇasyāpi prāptisiddherupadeśavaiyarthyamiti bhāvaḥ |</p></note>rvataraprāptenoktaṃ puroḍāśe peṣaṇam | paśau ca pradhānavaiguṇyaṃ syāt | taddhi hṛdayādyākṛtikena tataścāvattena sādhayitavyam | na ca piṣṭe tadākṛtikādavadīyeta | punastadākārakaraṇe 'pi mṛdgavayādivadgauṇādavadīyamāne vaiguṇyameva | ‘utsādanadeśādavadyati’ iti ca śrūyate | na ca hṛdayādeḥ piṣṭasya jñāyeta katareṇa pradeśenedaṃ paśorutkṛttamiti | tasmāccarāvapratiṣi<pb n="882" break="no"/>ddhamanarthaprāptaṃ ca peṣaṇamiti tatraiva vidhīyate | nanu ‘adantako hi’ iti hetvaviśeṣātpaśupuroḍāśayorapi prāpterdvyavadānāni taccheṣāśca piṣṭvā dāsyante | na ca prāptivipratiṣedhau bhaviṣyataḥ | ucyate | dvyavadānasya pradānaprakramatvānnāntarā peṣaṇena vyavadhānaṃ yuktam | hetuvannigadasya ca stutimātrārthatvaṃ vakṣyate | tena svakramasthasyaiva ṣeṣaṇasya vidhiḥ | upanītamātrameva ca peṣaṇaṃ puroḍāśe 'nuvādabudhdyā gṛhyate carau ca nivartamānaṃ pratiprasavatvena | paśau punaratyantāprāptavidhitvena | na caitānyekasyaiva vākyasyaitāvanti rūpāṇi vijñāyante | tatrāvaśyamaikarūpye 'bhyupagantavye lāghavādarthavattvācca pratiprasavatvamevāvadhāraṇīyam | evaṃ siddhaṃ kevalacaruviṣayatvam || 36 ||</p>
	    </div><!-- sūtra !-->
	    <div n="37" type="sūtra">
	      <p>ca<note><p>etatsūtrasthaṃ bhāṣyaṃ suspaṣṭaṃ matvā śaṅkāsūtrasya pāṭhamātraṃ kṛtaṃ veditavyam |</p></note>rāvapīti cet || 37 ||</p>
	    </div><!-- sūtra !-->
	    <div n="38" type="sūtra">
	      <p>na carāvarthavipratiṣedhaḥ | katham |</p>
	      <lg>
		<l>gatiḥ sarvapadārthānāṃ laukikavyavahārataḥ |</l>
		<l>tatra pākaviśeṣaśca carutvenāvadhāryate ||</l>
	      </lg>
	      <p>audanapiṣṭakacaruprayuktasya caruśabdasyānekārthatvamanyāyyamityubhayasāmānyavacanatvaṃ vijñāyate | tayośca sāmānyamanavasrāvitāntarūṣmapakvatvam | tasmādavipratiṣedhaḥ | <pb n="883"/><hi rend="bold">pakṣoktaṃ prayojanamiti</hi> | mandaṃ phalamuktam | etāvānsamādhiḥ | a<note><p>aviśeṣe 'pīti—etadadhikaraṇacintāyāḥ paśupuroḍāśayoraviśeṣe 'pi puroḍāśe peṣaṇasya pakṣadvaye 'pi sattvena peṣaṇasya puroḍāśārthatvanivṛttirna cintāyāḥ prayojanaṃ, kiṃ tu paśvarthatvanivṛttiriti samuditārthaḥ |</p></note>viśeṣe 'pi na puroḍāśārthatvaṃ prayojanam | kiṃ tarhi | paśvarthatvamiti || 38 ||</p>
	    </div><!-- sūtra !-->
	    <trailer>iti peṣaṇasya caruviniyogādhikaraṇam || 14 ||</trailer>
	  </div><!-- adhikaraṇa !-->
	  <div n="15" type="adhikaraṇa">
	    <div n="39" type="sūtra">
	      <p>idānīṃ kimanyasahite pūṣaṇi devatāyāmaindrāpauṣṇe carau peṣaṇaṃ bhavatyutaikasminneveti saṃdehe catu<note type="reference"><ref cRef="MīSū:3.1.adhi.15">( a. 3 pā. 1 a. 15)</ref></note>rdhākaraṇendra<note type="reference"><ref cRef="MīSū:3.2.adhi.17">( a. 3 pā. 2 a. 17 )</ref></note>pītanyāyātsiddhāntenaiva tāvadupakramate | pūṣetyekasaṃyogaśravaṇāttathābhūta evārthe syāditi || 39 ||</p>
	    </div><!-- sūtra !-->
	    <div n="40" type="sūtra">
	      <p>itaścaikadevatye | kutaḥ |</p>
	      <lg>
		<l>piṣyādardhaṃ samastaṃ vā dvidevatye carau bhavān |</l>
		<l>pūrvasminpākavaiṣamyaṃ parasminbhāgasaṃkaraḥ ||</l>
	      </lg>
	      <p>ardhapeṣaṇe hi piṣṭoṃ 'śaḥ śīghrataraṃ sidhyatītaraścireṇa | tatra piṣṭapākānantaramudvāsane satītarasyā ' 'matvaṃ bhavet | tatpākapratīkṣaṇe 'pi vā piṣṭasya vilayanādacarutvaṃ syāt | pākavaiśadyena hi piṣṭakacarurapi carurbhavati | na caitadasminpakṣe bhavati | atha taṇḍulānpūrvaṃ <pb n="884"/>prakṣiṣya paścātpiṣṭaṃ nikṣipettato yauga<note><p>yaugapadyamiti—piṣṭataṇḍulabhāgayordvayorapyekayāgasādhanatvenaikahaviṣṭvātkṛtsnasyāpi haviṣaḥ śrapaṇayaugapadyavidhānāttadarthasya nikṣepasyāpi yaugapadyamatideśeneha prāpyamāṇaṃ bādhyetetyāśayaḥ |</p></note>padyaṃ gamyamānaṃ bādhyeta | pūṣānurodhena tvaindre 'pi bhāge piṣyamāṇe bhāgasaṃkarādanyadīye bhāge 'nyasmai dīyamāne vaiguṇyaṃ prāpnoti | nanu caitatsarvaṃ dvidevatyeṣu bhavato 'pi samānam | tathā hi |</p>
	      <lg>
		<l>carau paśau puroḍāśe dīyamāne dvidaivate |</l>
		<l>pūrvaṃ haviṣa ekatvājjāyate bhāgasaṃkaraḥ ||</l>
	      </lg>
	      <p>sa cāṅgīkṛto miśrasya haviṣo miśradevatoddeśena yugapaddāne virodhābhāvāt | ucyate |</p>
	      <lg>
		<l>yāgāpūrvaprayukteṣu dharmaṣvevaṃ bhavedidam |</l>
		<l>bhavataḥ peṣaṇaṃ tvetaddevatādharmasaṃmatam ||</l>
	      </lg>
	      <p>asmatpakṣe punaḥ pūṣadevatyayāgāpūrvaprayuktaṃ peṣaṇam | na ca taddvidevatye tathāvasthitamityapravṛttireva | havirantareṣvapi ca dvidevatyeṣvevaṃprakāratvameveti devatā guṇabhūtā | na ca guṇānurodhena pradhānamāvartanīyamiti sakṛddānābhyupagamātsarvasminsaha kriyamāṇe saṃkaradoṣānāśrayaṇam | bhavatā punarasmadabhyupagamena dvidevatye peṣaṇaṃ vaktumaśaknuvatā 'vaśyaṃ devatānimittatvamabhyupagantavyam | tataśca devatayoḥ prādhānyādekaikā svabhāgamasaṃkīrṇaṃ prārthayata iti tathaiva dānamanuṣṭheyam | āditaścaika eva bhāgaḥ peṣaṇārha ityavadhāritam | tataśca paktidoṣaḥ syāt | atha taṇḍulātmako 'pi bhāgaḥ pākasāmyārthaṃ piṣyate | tatra brūmaḥ | yāvadanutpannabhāgavivekaṃ havistāvatkiyānkasya bhāga ityanavadhāraṇātsaṃkaradoṣo na jāyate | kalpite tu viveke vacanādṛte punarekīkaraṇānupapatterasaṃkīrṇadānaṃ prāpnoti | tatrānyasya bhāgādanyasmā avadīyamāne vaiguṇyaṃ bhavati | pātrabhedena pakṣyatīti cenna | carumiti yāgaṃ pratyupādīyamānatvena vivakṣitaikasaṃkhyasya pātrakṛtabhedāśrayaṇe śāstrabādhaprasaṅgāt | ato na kathaṃcidapi pratiṣiddhadharmakaṃ dvidevatye peṣaṇaṃ bhavatīti na kartavyam || 40 ||</p>
	    </div><!-- sūtra !-->
	    <div n="41" type="sūtra">
	      <p><pb n="885"/>sadvitīye 'pi vā pūṣaṇi syādeva peṣaṇam | kutaḥ |</p>
	      <lg>
		<l>haṃviṣo yadi pauṣṇasya tadyāgāṅgasya vā bhavet |</l>
		<l>anuktatvād dvidevatye na bhavetpeṣaṇaṃ tataḥ ||</l>
	      </lg>
	      <p>pūṣasadbhāvanimittametatpeṣaṇam | na ca tadviśeṣitavastunimittam | vyāsaṅgitvācca devatātvasya dvidevatye pūṣaviśiṣṭatā na syāt | na tu pūṣā tadbhāgo vā nāstīti | yathā manotāyāṃ vakṣya<note type="reference"><ref cRef="MīSū:10.4.22.42">( a. 10 pā. 4 a. 22 sū. 42 ) ityatra bhāṣyakāra iti śeṣaḥ</ref></note>ti ‘tatrāgniradevatā na tvasamavetaḥ’ iti | tenāsatyapyatra pūṣṇo devatātve samavāyamātreṇopalakṣaṇatvād dvayoddeśenāpi ca tyajyamānasya ‘sa<note type="reference"><ref cRef="MīSū:10.3.13.53">( a. 10 pā. 3 a. 13 sū. 53 )</ref></note>maṃ syādaśrutatvāt’ ityanena nyāyenārdhaṃ pūṣṇo bhāga iti gamyate | tasya peṣaṇe kriyamāṇe yadi tāvatkāṃsya<note><p>kāṃsyabhojivaditi pā. |</p></note>bhojinyāyenāmukhye 'pītyevamitarabhāgapeṣaṇamapi kriyate tathā 'pi na kiṃcid duṣyati | athāpi kimetenāśrutena kṛtenetyevamardhamātrapeṣaṇamevādhyavasīyate tathā 'pi kenacitkauśalena pākasaṃpādanādyugapannikṣepapātraikatvayorvā guṇatvādvaraṃ bādha iti nirū<note><p>nirūpyeti—pāke doṣābhāvamupapādyetyaṃrthaḥ |</p></note>pya kāryameva peṣaṇamiti | atha yaduktaṃ catu<note type="reference"><ref cRef="MīSū:3.1.adhi.15">( a. 3 pā. 1 a. 15)</ref></note>rdhākaraṇendra<note type="reference"><ref cRef="MīSū:3.2.adhi.17">( a. 3 pā. 2 a. 17 )</ref></note>pītavaditi | tatrābhidhīyate |</p>
	      <lg>
		<l>samāsataddhitotpattirnāsamarthapadāśrayā |</l>
		<l>asamarthatvamekasya dvidevatyeṣu ceṣyate ||</l>
	      </lg>
	      <p>tenā ' 'gneyendrapītaśabdābhyāṃ samarthāgnīndragrāhibhyāṃ dvidevatyāgrahaṇaṃ yuktamiha punaḥ pūṣapadasyāsamāsabhāktvātprapiṣṭabhāgaśabdayośca sāpekṣe 'pi pūṣaṇi sāmarthyāvidhātānnakiṃcid duṣyatītyupalakṣaṇatā || 41 ||</p>
	    </div><!-- sūtra !-->
	    <div n="42" type="sūtra">
	      <p><pb n="886"/>‘adantako hi’ iti heturdevatādharmatvaṃ darśayati | na ca sadvitīyasya pūṣṇo dantā jāyanta iti hetusāmyādyuktaṃ peṣaṇam | tathā ca somāpauṣṇe nemapiṣṭatānuvādo 'nyatra ca dvidevatye ‘ardhaṃ piṣṭamardhamapiṣṭaṃ dvidevatatvāya’ iti devatādharmatvadarśanamavakalpiṣyate || 42 ||</p>
	    </div><!-- sūtra !-->
	    <div n="43" type="sūtra">
	      <p>vidhitvānnemapiṣṭatvamaliṅgaṃ viparyayasādhanaṃ cetyata āha—<hi rend="bold">yadyetadvacanaṃ</hi> bhavettato 'nekārthavidhyasaṃbhavānnemapiṣṭatvaṃ vidhīyamānaṃ caruṃ voddiśya vidhīyeta, somāpauṣṇaṃ vā | tatra ya evoddiṣṭastasyaivetareṇa viśeṣṭumaśakyatvātsārvatrikatvapratīteḥ sarvapeṣaṇaṃ prāpnoti | tataścānyatarapadānarthakyaprasaṅgaḥ | tadyadi tāvadyaścaruḥ sa nemapiṣṭa iti vidhīyate tataḥ sarvacaruviṣayāvadhāraṇe sati somāpauṣṇaśabda ekadeśānuvādo 'narthakaḥ syāt | atha somāpauṣṇamātramuddiśyate tato 'pi sarvapeṣaṇameva taddevatyaṃhavirmātrapratītyā paśupuroḍāśayorapi grahaṇāt | tataśca pūrvavaccaruśabdānarthakyaprasaṅgaḥ | <hi rend="bold">taṃ prati—hi somāpauṣṇamaviśeṣitaṃ</hi> prati ṣepaṇasya śāstravattvaṃ viśeṣaṇārthābhāvāt | etasminpakṣe carāvapeṣaṇaṃ bhavati | nanvarthaprāptatvātpuroḍāśasyāvaktavyaṃ paśoścārthavipratiṣedhādi<note type="reference"><ref cRef="MīSū:3.3.14.36">( a. 3 pā. 3 a. 14 sū. 36 ) ityatreti śeṣaḥ</ref></note>tyuktamiticenna | atra tayorubhayorapyaprasaṅgāt | sarvapeṣaṇe hi prāpte puroḍāśasyārdhapeṣaṇaṃ vidhīyate | tāvatā 'pi ca kathaṃci<pb n="887" break="no"/>tpuroḍāśo niṣpadyate | hṛdayādīnāmapyutsādadeśaikadeśavarjaṃ piṣyamāṇānāṃ nārthavipratiṣedho bhavati | na cātyantākṛtirnaśyet | na cotsādadeśamohaḥ syāt | itarotsādadeśasya spaṣṭatvena ca piṣṭo 'pi san pūṣabhāga upalakṣyate na sarvapeṣaṇavanmuhyeta | athavā 'sminpakṣe vācanikatvādadṛṣṭārthe peṣaṇe satyapiṣṭādevāvadīyeta | na hi tadaitaddevatānimittaṃ peṣaṇaṃ syāt | tasmātsārvatrikatvaprasaṅgānna pariśeṣasiddhaṃ caroḥ peṣaṇamiti tacchrutiranarthikā prāpnotyeveti carudevatāsaṃbandhavidhipare vākye nemapiṣṭatvamanūdyata ityavaśyamabhyupagantavyam | ataśca liṅgatvasiddhiḥ || 43 ||</p>
	    </div><!-- sūtra !-->
	    <div n="44" type="sūtra">
	      <p>ekasminneva pūṣaṇi devatāyāmetatpeṣaṇaṃ bhavenna sadvitīye |</p>
	      <lg>
		<l>na hyeṣa devatādharmo na tadbhāgasya gamyate |</l>
		<l>pūṣadevatyayāgārthaṃ dharmastveṣa pratīyate ||</l>
	      </lg>
	      <p>na tāvaddevatāyā bhāgo 'sti yasyaiṣa dharmaḥ kalpyeta | na hi taduddeśatyāgamātreṇa bhāgo bhavati | kiṃ tarhi | parigraheṇa | karmasādhano hi bhāgaśabdaḥ | bhajyata iti bhāgaḥ | sevyata ityarthaḥ | tena yaṃ yo bhajate sa tasya bhāgaḥ | na ca haviraṃśaṃ devatā bhajate | bhoktṛtvasya navame niṣedhāt | athāpi bhajettathā 'pi tasyāḥ prayojakatvaṃ tatraiva nivārayiṣyate | tena devatāvadbhāgadharmatvānupapatteryāgadvārā 'pūrvadharma evāyaṃ navamā<note type="reference"><ref cRef="MīSū:9.1.adhi.1">( a. 9 pā. 1 a. 1 )</ref></note>dyanyāyena devatā<note type="reference"><ref cRef="MīSū:9.1.adhi.4">( a. 9 pā. 1 a. 4)</ref></note>dhikaraṇanyāyena ca vijñāyate | bhāṣyakāreṇa tu devatādharmatvanirākaraṇapareṇa yāga<pb n="888" break="no"/>dharmatvamabhihitamiti draṣṭavyam | <hi rend="bold">kathaṃ tarhi prakaraṇāntare samāmnāto yāgadharmo bhaviṣyatīti |</hi> vākyasaṃyogasya devatāviṣayatvātprakaraṇena ca vinā 'pūrvasādhanatvalakṣaṇāmupapatterna kathaṃcidyāgenāpūrveṇa vā saṃbandha iti manyamānasya praśnaḥ | tatra <hi rend="bold">vākyasaṃyogā</hi>- dityukte pareṇa svābhiprāye vivṛte bhāgaśabdenaiva mukhyārthāsaṃbhavādyāgopādānamiti darśayati | parasvasvīkaraṇātmakasya bhāgarūpasyāvidyamānatvādyastaduddeśena tyajyamānatvanāmāṃ 'śo vidyate tena yāgo lakṣyate | sa caikadevatye pūṣaviśiṣṭo bhavatīti tadbhāgavyapadeśo ghaṭate | dvidevatye punarvyāsaṅgī miśraḥ saṃkalpo 'nyatareṇa vyapadeṣṭumaśakya iti | yathaivaindrāgnasya puroḍāśasya grahasya cā ' 'gneyendrapītaśabdābhyāmagrahaṇaṃ tathaindrāpauṣṇādeḥ pūṣabhāgatvena | yadyapi caivaṃvidhaśabdoccāraṇādiha samāsopālambho nāsti tathā 'pyartha eva bhāgaśabdagrāhyo na vidyata ityapravṛttiḥ | yadyapi ca dvayorarthayordevatātvaṃ pratipadyamānayoḥ samudāyaprasiddhyarthatvenāvayavāvupayujyete tathā 'pi saṃkalpasyānyatareṇāvyapadeśādanupalakṣaṇatvaṃ siddham || 44 ||</p>
	    </div><!-- sūtra !-->
	    <div n="45" type="sūtra">
	      <p><pb n="889"/>yattu ‘adantako hi’ iti hetunidarśanāddevatādharmatvamiti | tatrocyate | hetuvannigadārthavādatvādasya yāgadharmapraśaṃsārthatvamapyaviruddhamityakāraṇatā || 45 ||</p>
	    </div><!-- sūtra !-->
	    <div n="46" type="sūtra">
	      <p>nemapiṣṭādiṣu prāptyabhāvādvacanaṃ bhaviṣyati | viśiṣṭavidhānācca vākyabhedābhāvaḥ | aruṇaikahāyanīvacca parasparaniyamādasarvaviṣayatvam | aviśiṣṭavidhiṃ cāpekṣya viśiṣṭavidhirdurbalo bhavati na tvatrāsāvasti | tasmādaliṅgamityekadevatāviṣayatvamiti || 46 ||</p>
	    </div><!-- sūtra !-->
	  </div><!-- adhikaraṇa !-->
	  <trailer>iti śrībhaṭṭakumārilaviracite mīmāṃsābhāṣyavyākhyāne tantravārtike tṛtīyādhyāyasya tṛtīyaḥ pādaḥ samāptaḥ ||</trailer>
	</div><!-- pāda !-->
	<div n="4" type="pāda">
	  <div n="1" type="adhikaraṇa">
	    <head type="toc">nivītādhikaraṇam</head>
	    <div n="1" type="sūtra">
	      <p>sa eva śrutyāditritayasya prakaraṇena saha virodhāvirodhavicāraḥ | tatra ‘nivītaṃ <pb n="890"/>manuṣyā<note><p>nivītaṃ manuṣyāṇāmityatreti—upavītaprācīnāvītavākyayorvakṣyamāṇasarvapakṣāsaṃbhavānnivītavākyamātre vicāraḥ kriyata iti dhyeyam |</p></note>ṇām’ ityatraite pakṣā bhavanti, kimayaṃ śuddhamanuṣyadharmaḥ karmayuktamanuṣyadharmo vā 'tha śuddhakarmadharmaḥ | athavā prakaraṇe yanmanuṣyapradhānaṃ karmānvāhāryapacanādi, tasya dharma utāprakaraṇe yā manuṣyapūjā ' 'tithyātmikā tasyāṃ niveśa iti | yau tu vidhyarthavādapakṣau tau śeṣalakṣaṇe 'naupayikau pra<note><p>pramāṇalakṣaṇaviṣayatvāt—prathamādhyāyaviṣayatvādityarthaḥ |</p></note>māṇalakṣaṇaviṣayatvādvidhivānnigadārthavādamadhye ca nirṇītatvādiha naivopanyasanīyau | yastu bhāṣyakāreṇopanyāsaḥ kutaḥ sa kṛtvācintānyāyeneti draṣṭavyam | na hi vidhitvamanabhyupetya manuṣyadharmādipakṣa upapadyata iti | vidhiriti kṛtvā prathamaṃ prastutya paścāllakṣaṇānurūpaṃ vicāryānte pūrvāvasthitamevārthavādatvamupasaṃhariṣyati | pareṣvapyadhikaraṇeṣvetadyathāsaṃbhavaṃ yojayitavyam | tatra ‘vidhi<note><p>( a. 1 pā. 2 a. 2 sū. 19 )</p></note>rvā syādapūrvatvādbādamātraṃ hyanarthakam’ ityanenaiva tāvadvidhiḥ | ahīnādyadhikaraṇanyāyena ca ṣaṣṭhīśrutyā manuṣyadharmaḥ | teṣāṃ svatvena tatpratīyate na manuṣyāstadaṅgatvena | guṇavibhaktinirdeśābhāvāt | arthādeva ca tatprāptau satyāṃ naiva manuṣyagrahaṇaṃ kriyate | kṛtaṃ caitat | ato 'pi manuṣyadharma ityavagacchāmaḥ || 1 ||</p>
	    </div><!-- sūtra !-->
	    <div n="2" type="sūtra">
	      <p><pb n="891"/>nivītaṃ kecidgalaveṇikābandhaṃ smaranti | kecitpunaḥ parikarabandham | tatra galaveṇikābandho yuddhādanyatra na prāpnoti | parikarabandhastu sarvakarmasvavyagratākaratvātprāpta iti tadāśrayaṇenānuvādamāha | sa tu kiṃprayojana i<note><p>‘arthavādo vā prakaraṇāt’ ityasminsūtra upavītastutyartha iti vakṣyata ityarthaḥ |</p></note>tyuttaratra vakṣyate || 2 ||</p>
	    </div><!-- sūtra !-->
	    <div n="3" type="sūtra">
	      <p>vidhirevāyam | kutaḥ | pūrvavattvāddhyanuvādo bhavedatyantaprāptāvityarthaḥ | na cāyamatyantaprāptaḥ | tena vinā 'pyavyagratāyāḥ śakyatvāt | kaṇṭhabandhaḥ punaḥ prāyeṇāprāpta evetyasti niyamavidheravakāśaḥ || 3 ||</p>
	    </div><!-- sūtra !-->
	    <div n="4" type="sūtra">
	      <p>sati vidhitve karmadharmaprāyapradeśāmnānātkathaṃbhāvasaṃsparśātkarmadharmaḥ || 4 ||</p>
	    </div><!-- sūtra !-->
	    <div n="5" type="sūtra">
	      <p>dvedhā saṃbhave tādṛśī pramāṇagatirāśrayaṇīyā yā pramāṇāntaraṃ na bādhate | yajurvedāmnānācca nivītāderādhvaryavasamākhyopabaddhaṃ vākyam | tatra yadi karmadharmo 'yaṃ tataḥ kartṛviśeṣāpekṣāyāṃ satyāṃ samākhyayā 'dhvaryuniyamātsamākhyā 'rthavatī bhaviṣyati | manuṣyadharmāṇāṃ tu na samākhyā niyāmiketi vakṣyāmaḥ | tatrāsau bādhyeta | itarathā 'nugrahīṣyate | tasmādapi karmadharmaḥ || 5 ||</p>
	    </div><!-- sūtra !-->
	    <div n="6" type="sūtra">
	      <p><pb n="892"/>prathamaṃ tāvanmanuṣyadharmabalīyamtvena karmadharmatvaṃ nirākaroti | tathā hi sukhaṃ sūcitaḥ pakṣaḥ parigrahīṣyate | śrutyā hi prakaraṇasamākhye bādhitvā manuṣyadharma eva prāpnoti | taducyate | sarvānugrahārthamayaṃ pakṣo 'stu | manuṣyāṇāmiti tatpradhānakarmavyatirekajanitā ṣaṣṭhī na nivītaṃ gṛhṇāti | tadapi ca prakaraṇādanvāhāryadānādi pratīyate nānyat | ata eṣa vākyārtho yadiha manuṣyāṇāṃ karma tatra nivyātavyamiti || 6 ||</p>
	    </div><!-- sūtra !-->
	    <div n="7" type="sūtra">
	      <p>prakaraṇarahitamanuṣyapradhāno vā syāt | kutaḥ |</p>
	      <lg>
		<l>tulyavaddhi prasaṃkhyānaṃ dṛśyate 'sminvidhitraye |</l>
		<l>tasmānnarapradhāne syātpitṛdevapradhānavat ||</l>
	      </lg>
	      <p>yathaiva ‘upavītaṃ devānām’ ‘prācīnāvītaṃ pitṝṇām’ iti ca parasparanirapekṣadevapitṛpradhānakarmaṇyeṣa vidhirevaṃ tadbuddhyanuvṛttermanuṣyāṇāmityapi tatpradhānakarma pratyeṣyāmaḥ | <hi rend="bold">kathaṃ gamyata</hi> iti—pṛṣṭe <hi rend="bold">manuṣyāṇāmiti ṣaṣṭhyantena saṃbandhāt</hi>— ityetāvatyuttare datte <hi rend="bold">manuṣyāṇāmeva prāpnotīti</hi> punaścodayati | athavā sama<note><p>samasta eva ceti—‘kathaṃ gamyata ityādinā—na manuṣyapradhāne ‘ityevamanta ityarthaḥ |</p></note>sta eva caukaḥ praśnaḥ | <pb n="893"/>satyamevaṃ prāpnoti | phalakalpanāprasaṅgagauravāttu parityajyate | tasmāttadīyakarmavyatirekādeva ṣaṣṭhī | tatsaṃbaddhasya nivītasya nāsaṃbaddhaphalakalpanā bhaviṣyati | manuṣyagrahaṇaṃ ca tatpradhānakarmapratipattyarthamiti nānupāttasaṃbandhāpattiḥ | na ca tasminsati prakṛtaikavākyatā ghaṭate || 7 ||</p>
	    </div><!-- sūtra !-->
	    <div n="8" type="sūtra">
	      <p>sarvathā nātraiko 'pi pakṣo nirdoṣaḥ | prakaraṇasaṃbandhe vākyasaṃbandhabādhādanvāhāryādisaṃbandhe vākyabhedātprakaraṇasya ca viśeṣakatvānupapatterātithyādisaṃbandho 'tyantanirmūla eva | ṣaḍbhirapi śrutyādibhirasaṃsparśānmanuṣyasaṃbandhena tadanumīyate | tacca na yuktam | tasyā api ṣaṣṭhyā nivītapadasaṃbandhivyatirekajanitatvapratīteḥ | na hya<note><p>anupāttāḥ saṃbandhino yeṣāṃ saṃbandhākhyānāṃ vyatirekāṇāṃ tairiti vigrahaḥ |</p></note>nupāttasaṃbandhivyatirekairvibhaktaya utpadyante | tasmānmanuṣyārthataiva prāpnoti | tatrāpi ca prakaraṇasamākhyāvādhaphalakalpanāprasaṅga | sati ca gatyantare na yuktaṃ tadāśrayaṇam | asti caudu<note type="reference"><ref cRef="MīSū:1.2.adhi.2">( a. 1 pā. 2 a. 2 )</ref></note>mbarādhikaraṇasiddhamarthavādatvaṃ gatiḥ || 8 ||</p>
	    </div><!-- sūtra !-->
	    <div n="9" type="sūtra">
	      <p><pb n="894"/>‘upavyayate’ ityanena ca vidhinaikavākyatvaṃ nivītaprācīnāvītayordṛśyate | taccānuvādadvāreṇa stutau satyāmavakalpate na vidhau | na hyaṅgāṅgitvarahitayorubhayoḥ svatantrayoḥ parasparāsaṃbaddhayorvidhīyamānayorekavākyatā bhavati | vacanavyaktibhedāt | anyā hi pradhānavidhestāvanmātropasaṃhāriṇī vacanavyaktiranyā ca stuteḥ parāṅgabhāvānugatarūpā | na cātra vidhāyako dṛśyate | sa yadi vā 'dhyāhartavyo 'thavā ' 'tithyādigatasyāpyaṅgatvāya parikalpyeta | na ca tatkalpanaṃ yuktam, avihitasyānaṅgatvādanaṅgasya ca prayogavacanenāgrahaṇāt | va<note type="reference"><ref cRef="MīSū:3.4.4.13">( a. 3 pā. 4 a. 4 sū. 13 ) ityatra bhāṣyakāra iti śeṣaḥ</ref></note>kṣyati hi na cāvihitamaṅgaṃ bhavatīti | tatrāṅgatvādvidhirvidheścāṅgatvaṃ kalpyata itītaretarāśrayatvaṃ prāpnotīti | pratyakṣeṇa ca vidhinā yathākathaṃcidekavākyatāyāṃ saṃbhavantyāṃ na parokṣaikavākyatā yuktā | tathā sati cānekādṛṣṭakalpanā syāt | tasmādaucityena stutiḥ | yathā nivītaprācīnāvīte manuṣyāṇāṃ pitṝṇāṃ ca praśaste tathopavītaṃ devānāmiti | loke 'pi caivaṃ dṛśyate | yathā vasiṣṭhasyārundhatī, yathā śaśāṅkasya rohiṇī <pb n="895"/>yathā nalasya damayantī, tathā devadattasya yajñadatteti | viparyayeṇa vā stutiriti | tayoḥ pitṛmanuṣyaviṣayatvena devānpratyayogyatvādupavītameva devānāṃ praśastam | ataśca devakarmaṇi darśapūrṇamāsākhye tadeva kartavyamiti || 9 ||</p>
	    </div><!-- sūtra !-->
	    <trailer>iti nivītādhikaraṇam || 1 ||</trailer>
	  </div><!-- adhikaraṇa !-->
	  <!-- Kumārila adds this adhikaraṇa and says that Śabara failed to
	       comment on these six sūtras. !-->
	  <div n="1.1" type="adhikaraṇa">
	    <head type="toc">vārtikakārīyaṣaṭsūtrīvyākhyā</head>
	    <div n="1" type="sūtra">
	      <ab type="sūtra">upavītaṃ liṅgadarśanātsarvadharmaḥ syāt || 1 || pū.</ab>
	      <p>ataḥ paraṃ ṣaṭsūtrāṇi bhāṣyakāreṇa na likhitāni | tatra vyākhyātāro vivadante | kecidāhurvismṛtāni | likhito granthaḥ pralīna ityapare | phalgutvādupekṣitānītyanye | anārṣeyatvādityapare | tathā ca ‘digvibhāgaśca tadvat’ iti nivītādhikaraṇātideśastadānantaryādupapadyata iti | vṛttyantarakāraistu sarvairvyākhyā<note><p>anena ca prakṣiptatvākhyamanārṣeyatvamupekṣābījaṃ parābhimataṃ nirastaṃ veditavyam |</p></note>tāni | santi ca jaiminerevaṃ prakārāṇyapyanatyantasārabhūtāni sūtrāṇi | vyavahitātideśāśca ‘pānavyāpacca<note type="reference"><ref cRef="MīSū:3.4.12.32">(a. 3 pā. 4 a. 12 sū. 32 )</ref></note> tadvat’ ityādiṣvāśritāḥ | tasmātsūtramātraṃ vyākhyeyam | tatra kaiścittrīṇyadhikaraṇāni kalpitāni | aparaiścatvāri | prathamaṃ tāvadidaṃ cintyate | yadetatpūrvādhikaraṇe darśapūrṇamāsayorvidhīyamānatvenopavītamudāhṛtaṃ tatra saṃdehaḥ | kiṃ taddarśapūrṇamāsayorevāvatiṣṭhate 'thavā sarvakarmārthamiti | ye tvadhikaraṇatrayaṃ samarthayante | teṣāmevaṃ saṃdehaḥ | kiṃ darśapūrṇamāsayoravasthānaṃ vidhiścātha sarvakarmārthatvamanuvādaśceti | kiṃ prāptaṃ sarvadharmaḥ syāt | kutaḥ |</p>
	      <lg>
		<l>karmāntare 'nuvādo 'sya siddhavadyaḥ pratīyate |</l>
		<l>so 'nyathānupapattyaitāṃ liṅgatvātprakriyāṃ jayet |</l>
	      </lg>
	      <p>mṛtāgnihotre hi pitṛdevatye śrūyate ‘prācīnāvītī dohayet | yajñopavītī hi devebhyo dohayati’ iti | tadyadi sarvārthamupavītaṃ tato 'yaṃ pitrye 'gnihotrasaṃbandhī nityavadyajñopavītānuvādo 'vakalpate | na cāyaṃ darśapūrṇamāsasthasyaivānuvādaḥ | viprakṛṣṭatvāt | hetuvannigadārthavādānarthakyācca | yadi hi tasminneva karmaṇyanyāvasthāyāṃ dharmo bhavati tataśca tadavasthāparijihīrṣayā hetuvannigado 'vakalpate | na tu kratvantarasthaṃ parihartavyamatyantaviprakarṣeṇaivāprasaktatvāt | na ca devebhya iti bahuvacanaṃ darśapūrṇamāsayoravakalpate | vaikalpikendramahendraikadevatyatvātsāṃnāyyasya | agnihotre tu sāyaṃprātardevatālocanenopapannaṃ bahutvam | tasmādagnihotrasthopavītānuvādānyathānupapatteḥ sarvadharmatvamiti || 1 ||</p>
	    </div><!-- sūtra !-->
	    <div n="2" type="sūtra">
	      <ab type="sūtra"><pb n="896"/>na vā prakaraṇāttasya darśanam || 2 || si.</ab>
	      <p>na vā sarvadharmaḥ | kutaḥ | prakaraṇāddarśapaurṇamāsārthatvapratīteḥ | atha yaduktaṃ liṅgadarśanāditi | parihṛtaṃ tat | tasyaivaitaddarśanaṃ darśapūrṇamāsasthasyeti | saṃnikṛṣṭānuvādāsaṃbhave ca viprakṛṣṭānuvādo 'pyāśrīyate | yathāprāptyapekṣo 'hi sa bhavati | bahuvacanaṃ cāvivakṣitam | athavā prakṛtivikṛtidevatālocanenopapatsyate | tataścāyamartho bhavati | yasmāddevayuktakarmāntaradharmo 'yamataḥ pitrye 'gnihotre na kartavya iti || 2 ||</p>
	    </div><!-- sūtra !-->
	    <div n="3" type="sūtra">
	      <ab type="sūtra">vidhirvā syādapūrvatvāt || 3 || si.</ab>
	      <p>tadevodāharaṇam ‘upavyayate devalakṣmameva tatkurute’ iti | tatra vidhiranuvāda iti saṃdehaḥ | kathaṃ punaranavadhārite vidhitve sarvārthatvadarśapūrṇamāsārthatvavicāro vṛttaḥ | siddhena vyavahārādidamarthato 'dhikaraṇaṃ pūrvaṃ draṣṭavyam | kiṃ prāptamanuvāda iti | kutaḥ |</p>
	      <lg>
		<l>smṛtibhiḥ puruṣo nityaṃ kṛto yajñopavītavān |</l>
		<l>vartamānāpadeśaśca na vidhāvupapadyate ||</l>
	      </lg>
	      <p>‘nityodakī’ ‘nityayajñopavītī’ iti hi sarvadā yajñopavītaṃ prāptaṃ kratāvapyasti | na caiṣa vidhisarūpaḥ śabdaḥ | tasmādanuvāda iti | evaṃ ca nivītaprācīnāvītābhyāmavailakṣaṇyaṃ bhaviṣyatītyevaṃ prāpte brūmaḥ |</p>
	      <lg>
		<l>vidhireṣa bhavedevamapūrvo 'rtho vidhāsyate |</l>
		<l>sarvānuvādo vyartho hi stuteśca vidhikalpanā ||</l>
	      </lg>
	      <p>na hi samastānuvādavākyasya kiṃcitphalamasti | nivītaprācīnāvītasaṃkīrtanamapi ca vidhīyamānopavītastutyarthatvenaivārthavadbhaviṣyati | vartamānāpadeśānāmapi ca tadābhāsatvātprayogavacanārthavādapañcamalakārebhyo vidhiśaktirvyākhyātā | tasmādvidhiḥ | yattu smṛtereva prāptamiti | tatrāpyapūrvatvādidamevottaram | anya eva hyasau puruṣadharmaṃ prāpto 'nyaścāyamapūrvaḥ kratudharmo vidhīyate | tasmānnānuvādaḥ | asya ca prayojanaṃ kartradhika<note type="reference"><ref cRef="MīSū:3.4.adhi.4">(a. 3 pā. 4 a. 4)</ref></note>raṇe vakṣyāmaḥ | e<note><p>‘vidhirvā syādapūrvatvāt’ iti sūtraṃ ṣaṭsūtrīmadhikaraṇacatuṣṭayena vyākhyātṛmatarītyā siddhāntaparatayā vyākhyāyādhunā vyadhikaraṇavādimatarītyedamevasūtramudāharaṇāntare pūrvapakṣaparatayā vyākhyātumārabhate—evaṃ vetyādinā |</p></note>vaṃ vā | yattu mṛtāgnihotre śrūyate ‘prācīnāvītī dohayet | yajñopavītī hi devebhyo dohayati’ iti | tatraivaṃ vicāryate kimidamhīnasthitamiva dvādaśatvaṃ darśapūrṇamāsagatameva stutyarthamuktam | uta jīvadagnihotre vidhānārthamiti | kiṃ prāptaṃ tataḥ pūrvavadeva sūtraṃ vyā<pb n="897" break="no"/>khyātavyam | evaṃ ca sati prakaraṇabahuvacanayoranugraho bhaviṣyati | tasmātsatyapyanuvādasarūpatve 'rthavattvāya prayogavacanādibhyo vidhitvaṃ kalpanīyam | etasmiṃśca vyākhyāne sthitaṃ tāvadaparyavasitamityevamuttaramadhikaraṇamārabdhavyam || 3 ||</p>
	    </div><!-- sūtra !-->
	    <div n="4" type="sūtra">
	      <ab type="sūtra">udaktvaṃ cāpūrvatvāt || 4 || pū.</ab>
	      <p>tasminneva mṛtāgnihotre śrūyate | ‘ye purodañco darbhāṃstāndakṣiṇāgrāṃstṛṇīyāt’ iti | kecittu mahāpitṛyajñe śrūyata ityudāharanti | tatra ‘ye purodañcaḥ’ ityatra saṃdehaḥ | kiṃ vidhiranuvāda iti | kiṃ prāptam | tataścaśabdenānvādiśyate 'yamapi vidhirapūrvatvāditi | prāptipūrvako hyanuvādo bhavati | na cāsya puruṣārthatayā 'pi prāptirasti | na cāsya stutyarthatā 'pi yujyate | hiśabdādyaprayogāt | tasmātsiddhavaduktānyathānupapattyaivāsyāpi vidhitvamiti || 4 ||</p>
	    </div><!-- sūtra !-->
	    <div n="5" type="sūtra">
	      <ab type="sūtra">sato vā liṅgadarśanam || 5 || si.</ab>
	      <p>ācāraprāptasyodagagratvasya dyotakamātraṃ liṅgadarśanametanna vidhiḥ | kutaḥ |</p>
	      <lg>
		<l>liṅādirahite vākye tadā vidhirupeyate |</l>
		<l>na kathaṃcidyadā yuktyā prāptileśo 'pi gamyate ||</l>
	      </lg>
	      <p>yacchabdayogādākhyātatadviśeṣarahitatvācca sphuṭamihānuvādatvamavadhāritam | tadyayākathaṃcidapi prāptau satyāṃ nātikramitavyam | asti cātra prāptiḥ ‘agravanti prāgagrāṇyudagagrāṇi vā 'pavargavanti prāgapavargāṇyudagapavargāṇi vā’ iti smṛteḥ | tasmāttatsamānārtha evāyaṃ siddhavadanuvādaḥ | tathaiva ca stutyarthaḥ | purā hyetaduktaṃ na tu sāṃprataṃ mṛtāvasthā yāmiti | sthitādapyetadevottaram | hiśabdavadākhyātena yataḥ kutaścitprāpterapekṣitatvāt | prakaraṇe ca tadabhāvātkimanavagamyamānameva vidhitvaṃ kalpitamuta yatratatrasthā prāptirāśrīyatāmiti | tatra prāptyāśrayaṇamapekṣitaṃ na tu vidhitvamiti | tadeva jyāyaḥ prakaraṇabahuvacanayoścoktam | astyeva cānyo 'tra vidhiriti nā ' 'narthakyam | tasmādanuvāda iti nitye 'gnihotre dohe vinā 'pyupavītenāvaiguṇyam || 5 ||</p>
	    </div><!-- sūtra !-->
	    <div n="6" type="sūtra">
	      <ab type="sūtra">vidhistu dhāraṇe 'pūrvatvāt || 6 || si.</ab>
	      <p>idānīmevaṃvidhaśabdābhāve 'nuvādatvasyātiprasaktasyāpavāda ārabhyate | tatraiva diṣṭagatāgnihotre mahāpitṛyajñe vā śrūyate ‘aghastātsamidhaṃ dhārayannanudravedupari hi devebhyo dhārayati’ iti | tatra ‘upari hi devebhyaḥ’ ityatra pūrvavadeva vidhyanuvādatvasaṃdehe hiśabdayogādvartamānāpadeśādvidhyantareṇa caikavākyatvādācārataśca prāpteranuvāda iti prāpnoti | <pb n="898"/>kathamācārataḥ prāptiriti cet | ucyate |</p>
	      <lg>
		<l>sarvamabhyarhitaṃ dravyaṃ pracchādanamapekṣate |</l>
		<l>yatra kvacana ca prāpte samittatra niyamyate ||</l>
	      </lg>
	      <p>devārthasya sruci prakṣiptasya haviṣa āhavanīyadeśaṃ nīyamānasyāvaśyameva hasto vā 'nyadvā kiṃciddravyamācārādupari dātavyam | tatra pratyāsatteḥ saminniyamyate |'srugdaṇḍe samidhamupagṛhyānudravati’ iti cāsyāpi vidherācārāpekṣitārthavidhānādetadeva phalaṃ vijñāyate | tasmādupari dhārayatīti prāptasyopavītāderivānuvādaḥ | sato vā liṅgadarśanamiti prāpte 'bhidhīyate |</p>
	      <lg>
		<l>dhāraṇe vidhireva syānna hi prāptiḥ kutaścana |</l>
		<l>samitpracchādanāśakternā ' 'cārāduparisthatā ||</l>
	      </lg>
	      <p>satyamācārātpracchādanaṃ kartavyaṃ na tu tatra samitpakṣe 'pi prāpnoti yā saṃnidherniyamyeta | hastādyeva hi tatra yogyatvātprāpnuyānna samit | nanu ca somacamasādīnāṃ vacanasāmarthyādyā kācidānatyarthatā bhavatyevamatrāpi yā kācitpracchittirbhaviṣyatīti | bhavedevaṃ yadi tadīyadakṣiṇāsaṃyogavadihāpi pracchādanasaṃyogaḥ śrūyeta | na tu śrūyate | upasaṃgrahamātravidhānāt | yadi somacamase 'pi dakṣiṇāsaṃyogarahitaṃ dānamātramaśroṣyata tato naivā ' 'natyarthatvamāśrayiṣyata | srugdaṇḍa iti ca deśaniyamātsutarāṃ haviṣaḥ prāgasau <note type="reference"><ref cRef="TaiSaṃ:6.1.1">(tai. saṃ. 6-1-1)</ref></note>dhārayi<pb n="899" break="no"/>tavyā | tenopari dhāraṇamaprāptam | na cāprāptaṃ hetuvannigadena vartamānāpadeśena vā 'nuvadituṃ śakyam | ato 'sya vyavadhāraṇakalpanayā 'nuvādasarūpatvaṃ bhaṅktvā vākyaṃ bhittvā vidhitvamāśrīyate | pitrye home 'dhastāt srugdaṇḍasya samiddhārayitavyā | daive ca punarupariṣṭāditi | vidhitve caivamādīnāmuktaḥ kalpanāprakāraḥ | tasmādvidhiriti || 6 ||</p>
	    </div><!-- sūtra !-->
	    <trailer>iti vārtikakārīyaṣaṭsūtrīvyākhyā |</trailer>
	  </div><!-- adhikaraṇa !-->
	  <div n="2-3" type="adhikaraṇa">
	    <head type="toc">digvibhāgādhikaraṇam | paruṣiditādhikaraṇaṃ ca</head>
	    <div n="10-11" type="sūtra">
	      <p>digvibhāgaparuṣiditaghṛtādīnāṃ nivītādhikaraṇavatsarve prakārā avagamayitavyāḥ | kā punaratrātuṃlyāṃ ' 'śaṅkāyāṃ vyāvartayitumatideśaḥ kriyate | kimarthaṃ vā 'dhikaraṇadvayamārabhyate | taducyate |</p>
	      <lg>
		<l>purākalpasvarūpeṇa bhajatyarthānuṣaṅgiṇā |</l>
		<l>digvibhāgasya saṃbandhānnivītātulyatāmatiḥ ||</l>
	      </lg>
	      <lg>
		<l>itareṣāṃ tu ṣaṣṭhyantasaṃbandhe 'pi phalodayaḥ |</l>
		<l>puruṣaṃ prati vispaṣṭastatkriyāntargatātmanām ||</l>
	      </lg>
	      <p>svābhāvikaṃ digādīnāṃ sarvakriyāṅgatvaṃ na nivītavadapūrvaṃ vidhātavyam | tatra manuṣya saṃbandhe 'pi niyamaphalamātrakalpanameva na kriyāphalakalpanā | tadapi ca laukikīnāmeva kriyāṇāmavighnasamāpanamapekṣāvaśātkalpyate nānyatsvargādi | tenaivamābhāti | yāvatkiṃ cinmanuṣyāḥ svārthaṃ karmānutiṣṭhanti tatra pratīcyudīcī cāṅgaṃ bhavati | yāvacca darbhalavanaṃ tadantarā kartavyam | yāvanmīyate tatpūrṇena mātavyam | yāvacca snehakāryaṃ tatsarvaṃ vilīna<note><p>anena śrutivākyasthaniṣpakvaśabdo bhāṣyasthāyutaśabdaśca vyākhyāto vijñeyaḥ |</p></note>navanītena niṣpakvāyutaśabdavācyena kartavyam | nairṛtaraudrayośca vidagdhatvāśrṛtatve kartavye iti | tenātrāpi pūrvatulyatvaṃ sādhayitavyamityārambhaḥ | tatra ‘manuṣyadharmaḥ śabdasya tatpradhānatvāt’ iti vinā 'pi ṣaṣṭhīnirdeśādabhajanteti manuṣyasaṃbandhāttādarthyam | itareṣu ṣaṣṭhyeva | tathā ‘apadeśo vā’ iti saukaryātprāptirabhidhīyate | pūrvāhte hi pṛṣṭhata ādityaṃ kṛtvā sukhaṃ vyāpriyanta iti pratīcīprāptiḥ | tathā 'ntarālavanapūrṇayoraprayatnasādhyatvātprāptiḥ | tathā vidagdhe kṛṣṇatvādekavarṇanirṛtyākhyapṛthivīsaṃbandhaprāptiḥ | aśṛte ca<pb n="900" break="no"/>rogadatvādraudratā | niyogatastvaprāpteḥ sarvatra niyamavidhiḥ | prakaraṇasamākhyābhyāṃ ca karmadharmaḥ sarvapramāṇānugrahārthaṃ prakaraṇe manuṣyapradhāne niveśaḥ | vākyena prakaraṇasamākhyayorbādhātphalakalpanābhayāccā ' 'tithyādau niveśaḥ | tenāpi saha saṃbandhapramāṇābhāvātprakaraṇe saṃbhāvinaścānutkarṣātprācīnavidhiśeṣatvāccārthavāda iti siddhāntaḥ | samyakśrutayathāviditaviṣayānyaviṣayastutivivekasiddhiḥ || 10 || 11 ||</p>
	    </div><!-- sūtra !-->
	    <trailer>iti digvibhāgādhikaraṇam | paruṣiditādhikaraṇaṃ ca || 2 || 3 || |</trailer>
	  </div><!-- adhikaraṇa !-->
	  <div n="4" type="adhikaraṇa">
	    <head type="toc">kartradhikaraṇam</head>
	    <div n="12" type="sūtra">
	      <p>tenaiva śrutyāditrayasya prakaraṇena saha virodhāvirodhavicāraprastāvena darśapūrṇamāsādiprakaraṇagatāḥ pūrvamanavadhāritakratvarthapuruṣārthapadārthaviṣayā ‘nānṛtaṃ vadet’ ityevamādayaḥ pratiṣedhāḥ sāmarthyāprāptānṛtavadanādīni pratiṣedhanta udāharaṇam | teṣu saṃdehaḥ | kiṃ <pb n="901"/>kratvarthāḥ puruṣārthā iti | tataḥ sarvapratiṣedhānāṃ pravṛttiviṣayatvāttadavadhāraṇādhīno nirṇaya iti saiva prathamaṃ vicārayitavyā kimarthā satī pratiṣidhyata iti | yadarthā cāsau nirdhārayiṣyate tadarthapratiṣedho vijñāsyate | na hyanyārthāyāḥ pratiṣedho 'nyārtho bhavati | anākāṅkṣitatvāt | sarva eva yo yadarthapravṛttaḥ sannivāryate sa tadarthameva pratiṣiddho bhavatītyavadhāryate | tasmātpravṛttikaimarthyacintā | pravṛttīnāmapyabhidhāyakākhyātavaśenaidamarthyaṃ nirūpyata ityākhyātaśabdāścintayitavyāḥ, kimarthāḥ punaḥ pravṛttīrupādātuṃ śaknuvantīti | tāvacca pratiṣedhairudāsitavyaṃ, yāvadākhyātanirṇayo va jātaḥ | tenaitaduktaṃ bhavati | ye puruṣārthapadāntareṇāsaṃbaddhāḥ prakaraṇagatā vidhayaste kimarthāṃ bhāvanāmabhidadhatīti | tataścaitasminnaiva kāle ‘samidho yajati’ ‘tanūnapātaṃ yajati’ ityevamādayo 'pi sarva udāharaṇam | kiṃ kratvarthaṃ ‘samidho yajati’ uta puruṣārthamiti | tathā kiṃ kratvarthaṃ vadeduta puruṣārthamiti | yadarthaṃ ca vadanaṃ tadarthasyaivānṛtapadaṃ viśeṣaṇam | pratiṣedhavelāyāṃ ca tatparo vidhiriti śeṣamavadhāritaidamarthyamanuvaditavyam | tataścaika<note><p>ekatreti—vidhāyakaliṅo niṣedhaparatva ityarthaḥ |</p></note>traivaṃ vacanaṃ vyajyate yatpuruṣārthamanṛtavadanaṃ tanna kuryāt | a<note><p>aparatratviti—avidhāyakanao niṣedhaparatva ityarthaḥ |</p></note>paratra tvevaṃ yatkratvarthamanṛtaṃ vadettanneti | tataścaitasya sarvasyā ' 'khyātanirūpaṇāyattatvāttadgato 'yaṃ vicāro bhaviṣyati | kimākhyātena kartā 'bhidhīyate neti | tatra yadyabhidhīyate tataḥ śrautatvātprayojanākāṅkṣiṇī bhāvanā prakaraṇagamyakratvarthatvabādhanena puruṣārthā bhavati | atha nābhidhīyate tataḥ śrutivirodhābhāvātprakaraṇena kratvarthatā | nanu satyapi karturabhidhāne bhāvanāpradhānatvādākhyātena tāṃ pratyupādīyamānasya śrauto 'pi saṃbandhaḥ prakaraṇānuṃguṇatvādaviruddho naiva kratvarthatāṃ bādhate | virodhinau hi tulyakakṣau saṃbandhau parasparaṃ bādheyātāṃ na guṇapradhānabhūtau | tadyathā ‘daśāpavitreṇa grahaṃ saṃmārṣṭi’ ityatra daśāpavitropasarjanasya saṃmārgasya grahaṃ pratyupādīyamānasya naivamāśaṅkā bhavati kiṃ daśāpavitreṇa saṃbadhyatāmuta graheṇeti | tathā 'trāpi guṇabhūtakartṛkāyāḥ kriyāyāḥ kratuṃ pratyupādīyamānāyā na kaścidvirodhaḥ | yadi tvākhyātena kartuḥ prādhānyamucyeta tataḥ prakaraṇagamyena kratuprādhānyena virodhaḥ syāt | yadi vā karturiva kratorapi guṇatvaṃ syāttata ubhayoḥ śeṣayoḥ śeṣisamavāyavirodho lakṣyate | na tu tadubhayamapyasti | ataḥ śrutyā karturguṇabhāvātprakaraṇena ca kratoḥ prādhānyānnānāviṣayatvenāsamavāyādavirodhaḥ | tadabhāvādabādhaḥ syāditi | naitadevam |</p>
	      <lg>
		<l>yadyapyādau guṇatvena kartā karmaṇi gamyate |</l>
		<l>tathā 'pyasya pradhānatvaṃ na paścātpratiṣidhyate ||</l>
	      </lg>
	      <p><pb n="902"/>yadyapi prathamaṃ sādhakamapekṣamāṇā kriyā kartāraṃ guṇatvena gṛhṇāti tathā 'pi tasyāḥ prayojanākāṅkṣāvelāyāmapi kartraiva saṃnihitastāṃ nirvartayituṃ samarthaḥ | so 'pi ca sādhakatvaṃ pratipadyamānaḥ kimayaṃ mamopakaripyatītyevamapekṣate | tayoścaikaśabdopāttayoḥ parasparasaṃbandhe nirvartamāne viprakarṣādyāgasaṃbandho na gṛhyate | na ca sā<note><p>sāmavāyikatve—saṃnipatyopakārakatva ityarthaḥ |</p></note>mavāyikatve saṃbhavatyārādupakārakalpanā yuktā | tadyathā ‘agnīṣomīyasya vapayā pracaryāgnīṣomīyaṃ paśupuroḍāśamanunirvapati’ ityatra satyapi taddhitena devatopasarjanatvopādāne yāgasya prayojanākāṅkṣāyāṃ satyāmagnīṣomayoreva saṃnihitayoḥ saṃskāryatvaṃ vijñāyata iti na pa<note><p>na paśoriti—paśupuroḍāśayāgasya paśuyāgīyadevatāsaṃskārakatvena saṃnipatyopakārakatve saṃbhavatyadṛṣṭāntarakalpanāgauravāpādakatvenā ' 'rādupakārakatvakalpanamanyāyyamiti bhāvaḥ | paśoḥ paśuyāgasya | kalpyata iti-paśupuroḍāśayāga iti pūrvaṃ śeṣaḥ |</p></note>śorārādupakārakatvena kalpyate | na hi pūrvaṃ guṇatvamuttareṇa prādhānyena virudhyate | avaśyaṃbhāvinyāṃ prayojanakalpanāyāṃ kasyacitprādhānyamevamatrāpīti | athavā ' 'khyātena kartā kevalamabhidhīyate guṇapradhānabhāvastvarthādyatheṣṭaṃ yathāyogyaṃ bhaviṣyatīti | tenobhayoḥ kriyākartrorapekṣāsaṃnidhiyogyatvairanyonyaṃ guṇapradhānabhāvāvupapatsyete |</p>
	      <lg>
		<l>yadvaitadaviśeṣeṇa sthitaṃ kramavaśādubhau |</l>
		<l>pratyayārthaṃ saha brūtaḥ prakṛtipratyayāviti ||</l>
	      </lg>
	      <lg>
		<l>tenā ' 'khyāte 'pi kartaiva prakṛtyarthopasarjanaḥ |</l>
		<l>prādhānyenābhidhīyeta dvābhyāmapi kṛdantavat ||</l>
	      </lg>
	      <p>na hyasyautsargikasya nyāyasya smaraṇasya vā 'pavādabhūtaṃ nyāyāntaraṃ smaraṇāntaraṃ copalabhyate | tena kṛttaddhitāntavadeva pratyayārthaprādhānyaṃ prāpnoti | tataśca śabdenaiva dhātvarthasya śeṣatvamuktaṃ nātikramituṃ śakyate | nanu sāmānyamutsṛṣṭaṃ pratītiviśeṣeṇāpodyeta | tathā hi |</p>
	      <lg>
		<l>dhātvarthasya pradhānatvamākhyāteṣu pratīyate |</l>
		<l>kartopasarjanaṃ tasya pradhānatve hyasaṃgatiḥ ||</l>
	      </lg>
	      <p>dvayostāvatpradhānayorguṇayorvā sarvatraiva saṃbandho nāvakalpate | tatrāvaśyaṃ kalpanīye guṇapradhānatve yathāpratīti vyavasthā 'vadhāryate | tatpratītiśca yathā 'nyatra prakṛtyarthopasarjanapratyayārthaviṣayatvenopalabhyate tathā 'tra pratyayārthopasarjanaprakṛtyarthaviṣayā sarvasya svasaṃvedyā | na ca tato 'nyadbalavatkāraṇamasti | tasmādaprasaṅgaḥ kartuḥ pradhānatvasyeti | ucyate |</p>
	      <lg>
		<l>dhātvarthasya pradhānatvaṃ na tāvadiha janmani |</l>
		<l>autsargiko na ca nyāyo matpakṣe hi nivartsyati ||</l>
	      </lg>
	      <p><pb n="903"/>bhāvapradhānatvādākhyāteṣu na kadāciddhātvarthasya nityaṃ karaṇabhūtasya prādhānyamiti sthitam<note><p>bhāvārthādhikaraṇa iti śeṣaḥ</p></note> | na ca dhātvartha eva bhāva ityuktam | nanu pratītivaśātkartṛprādhānyaṃ tāvannivṛttam | satyaṃ nivṛttaṃ na tu bhavatpakṣe | kiṃ tarhi, asmatpakṣe | yo hi bhāvameva pratyayārthaṃ vadati tasya prakṛtipratyayārthaprādhānyanyāyo laukikī pratītirubhayamapi na virudhyate | yasya tu kartaiva śuddhaḥ pratyayārthastasya naiva kenacidbhāvopādānamiti tatprādhānyānugamalakṣaṇaṃ na syāt | lakṣaṇata eva kartuḥ prādhānyaṃ prāpnoti | tacca pratītiviruddham | tatra yadi pratītiranugantavyā tatastadanusāryeva pratyayārthalakṣaṇaṃ praṇetavyam | tacca bhāvapratyayārthavādibhireva praṇītaṃ netaraiḥ| atastairatikrāntāyāṃ laukikaprasiddhāvabhidheyatvavatkartuḥ prādhānyamabhyupagantavyamiti kriyāyāstādarthyaprasaṅgaḥ | āha | tatraitatprasajyate tatra tādarthyasaṃbandhameva śrutirupādatte | prakṛtipratyayārthayoḥ punarapetatādarthyaviśeṣaṇaviśeṣyabhāvamātraṃ pratīyate | tatra yadyapi viśeṣaṇatvena dhātvarthasyopasarjanatā tathā 'pi rājapuruṣa ityādiṣviva kadācidaṅgāṅgibhāvo viparītaḥ syāt | tathā hi |</p>
	      <lg>
		<l>viśeṣaṇatayā rājā puruṣasyopasarjanam |</l>
		<l>arthayoḥ śeṣaśeṣitve tasyaiveṣṭā pradhānatā |</l>
	      </lg>
	      <p>api ca |</p>
	      <lg>
		<l>niḥsaṃdigdhapradhānatvaṃ pācakādiṣu kārakam |</l>
		<l>tathā 'pi tu na tādarthyaṃ kriyāṇāmavadhāryate ||</l>
	      </lg>
	      <p>tathā ca paśvekatvapuṃstvādiṣu samānapadopādānalakṣaṇaśrutisaṃbandheṣu vākyena kriyārthatvenāvadhāryamāṇeṣu va<note type="reference"><ref cRef="MīSū:4.1.5.15">( a. 4 pā. 1 a. 5 sū. 15 ) ityatra bhāṣyakṛtetyarthaḥ</ref></note>kṣyate ‘na śrutirbrūte vākyārtho neti’ | tenātrāpi śakyaṃ vaktuṃ na śrutirbrūte prakaraṇārtho neti | api ca |</p>
	      <lg>
		<l>prādhānyeneha kartṛtvaṃ yadi nāmābhidhīyate |</l>
		<l>tatastātparyato vācyaṃ guṇatvamavadhāritam ||</l>
	      </lg>
	      <p>prādhānyenābhidhānaṃ tātparyeṇābhidhānaṃ na śeṣitvena | tadiha yadi kartṛtvaparamākhyātaṃ tataḥ sutarāṃ guṇatvamabhihitaṃ bhavati | na hyakurvankartetyucyatai | yaśca yatkaroti sa tasyaikāntena guṇabhūtaḥ | tenāsyānupapannaṃ śeṣitvena prādhānyam | etadaudāsīnyābhidhānapakṣe 'pi vaktavyam | yattūktamabhidhīyate kevalaṃ pratyayena kartā guṇapradhānabhāvastvarthādbhaviṣyatīti | tatrāpi yadi vastumātratvena kartā 'bhidhīyate, tata audāsīnyāvasthānādyatheṣṭamaṅgāṅgibhāvaṃ <pb n="904"/>pratipadyeta | sa tu kartṛrūpatvena guṇātmanaivābhidhīyata iti nāstyaudāsīnyāvasthānam | yadapyuktaṃ guṇatvenābhihito 'pi dvitīyayā ' 'kāṅkṣayā punaḥ prādhānyaṃ pratipatsyata iti | tadapi śrutivirodhādayuktam | ākhyātena hi śrutyaiva guṇaparyāyātmanā kartṛtvamabhihitaṃ tatpaścādvyāvartayataḥ śrutivirodha āpadyeta | na ca tatkalpanāmantareṇā ' 'narthakyaprasaktiḥ, yata evaṃ kalpyeta | prakaraṇena prayojanasaṃbandhasiddheḥ | yathaiva cānabhihite kartari niṣpratidvaṃdvaṃ prakaraṇaṃ viniyogāya paryāptaṃ bhavati tathaivaṃrūpeṇābhihite 'pyavirodhaḥ | na caika eva pratyayaḥ sakṛduccaritaḥ śaknoti guṇapradhānatve yugapadabhidhātum | tatraikasminnāśrīyamāṇe yadi prādhānyamāśrīyate tataḥ kriyāguṇatvalakṣaṇaṃ kartṛtvamutsṛjya tayā ' 'pyamānatvena karmatvaprasaṅgāttatraiva lakārotpatteryagātmanepadādikaraṇādanyarūpa eva śabdaḥ syāt | athocyeta sarvaḥ kartā kiṃcitprayojanamanuddiśya kriyāyāṃ na pravartate | tataśca dvayātmakameva kartṛtvaṃ sādhakarūpaṃ kriyāphalasvāmirūpaṃ ceti | ubhayarūpeṇābhihite satyākāṅkṣādvayaṃ prasṛtaṃ kriyāto nirvartayiṣyata iti | tadayuktam | kutaḥ |</p>
	      <lg>
		<l>kartṛtvaṃ sādhakatvena siddhaṃ taccābhidhīyate |</l>
		<l>svāmitvaṃ tu tataḥ paścātpramāṇāntaragocaraḥ ||</l>
	      </lg>
	      <p>yadyapi svāmitvena vinā kartṛtvaṃ nopapadyate tathā 'pi pramāṇāntaralabhye tasminnākhyātairanuṣṭhātṛtvāṃśamātramabhidhīyate | tathā ca svāmitvapratipādanārthāstatra tatra svargakāmādiśabdāḥ prayuktāḥ | tasmādguṇatvameva kevalaṃ kartṛtvam | a<note><p>ataśceti—ito 'pītyarthaḥ |</p></note>taścaitadevam | tathā hi |</p>
	      <lg>
		<l>acetane 'pi kāṣṭhādau kartṛtvamabhidhīyate |</l>
		<l>na ca tatra phaloddeśastasmānnaiṣā 'vadhāraṇā ||</l>
	      </lg>
	      <p>vyāpi hi kartṛlakṣaṇamaṅgīkartavyam | na ca phaloddeśasya vyāpitvam, acetaneṣvabhāvāt | sādhakatvaṃ tu vyāpi | tena tadevā ' 'śrayitavyam | tasmānnaiva puruṣārthatā yukteti | tasmānnā ' 'rabdhavyam | atrābhidhīyate | yadyapi śrutyā śeṣatvaṃ nābhihitam | tathā 'pi yadeva tadviśeṣaṇatvenopasarjanatvaṃ tadeva śeṣatvamapyāpādayati | tena hyekaṃ tāvattādarthyamabhidhānātmakamupāttameva | kevalamanuṣṭhāne 'pi tadevāṅgīkartavyam | rājapuruṣādiṣvapi śabdārthavṛttyā rājādīnāṃ guṇatvameva prāptaṃ pramāṇāntaravaśena tu viparītaṃ kalpyate | tacca saktva<note type="reference"><ref cRef="MīSū:2.1.4.12">( a. 2 pā. 1 a. 4 sū. 12 )</ref></note>dhikaraṇe darśitam | na caitāvatā śabdārthatvaṃ bhavatītyuktameva | yaśca vastuto 'pi tatra rājño guṇatvāṃśastamevopādāya śabdaḥ pravartate | asti cāsau | katham |</p>
	      <lg>
		<l><pb n="905"/>bibhrāṇaḥ puruṣaṃ rājā guṇatvaṃ tāvadṛcchati |</l>
		<l>svāmitvaṃ bhajate paścādvivakṣā tu yathāruci ||</l>
	      </lg>
	      <p>tatra yadā rājaviśiṣṭaḥ puruṣo vivakṣitastadā śabdārthānuguṇyādekāntena vastugatamapyupakārakatvaṃ vivakṣitavyam | yadā punarupakāryatvaṃ vivakṣyate tadā tasya viśeṣyalakṣaṇāpatte rājājñākaratvenopakārakabhūtāḥ puruṣā viśeṣaṇaṃ bhavantīti puruṣarājaśabda eva prayoktavyaḥ | prayogadvayasya vidyamānasya tāvadvyavasthāhetāvarthadvaye saṃbhavati kimiti vakṣyamāṇakriyopayogāpekṣayā vivakṣābhedamātreṇa kliṣṭāṃ vyavasthāmāśrayiṣyāmahe | tena bhūtaṃ nimittamālocya śabde prayujyamāne rājapuruṣa ityatropakārāṃśakṛtaṃ śeṣatvameva vivakṣitamiti gamyate | yatrāpi gogarbhadāsādisvāminyatyantāvidyamānameva śeṣatvaṃ tatrāpyupakārakatvasaṃbhavādupacaritamiti draṣṭavyam | athāpyevamādīnāṃ mukhyatvasiddhyarthamupakārakatvamevopasarjanatvaṃ na śeṣatvam | tathā 'pi śeṣasyaivaṃ phalavattvādetatpratyāsannataraṃ na śeṣiṇa iti śeṣatvapratipattyarthatvameva vijñāyate | pācakādāvapi sarvatra tatkṛtavṛttilābhādupakārakatvasadbhāvātkriyāṇāmupasarjanatvaṃ na nirvartyatvenāvasthānātprādhānyam |</p>
	      <p>nanvevaṃ sati ‘prokṣitābhyāmulūkhalamusalābhyām’ ityatrāpi prokṣaṇasya dravyārthatvaṃ prāpnoti | kasya vaitadaniṣṭam | nanvevaṃ sati hantipiṣiprayuktatvāpūrvaprayuktatvavicāro virudhyate | kathaṃ nāma virudhyate | yadā 'nyadevatatprayuktatvamanyacca tādarthyam | avasthite hi dravyārthatve kāryaprayukto hi dharmaḥ kimanantarakāryeṇa hantinā piṣiṇā ca prayujyatāmuta vyavahitenāpūrveṇeti | yo 'pi ca tādarthyavicārastatra so 'pyevamevolūkhalamusalāparityāgenaiva draṣṭavyaḥ | kiṃ yattayorhantipiṣisādhanatvaṃ tadarthametatprokṣaṇamuta yadapūrvasādhanatvaṃ tadarthamiti |</p>
	      <lg>
		<l>tirohitaṃ ca karmatvaṃ na gṛhṇīyādapi kriyām |</l>
		<l>āvirbhūtaṃ tu kartṛtvamākhyātasthaṃ grahīṣyati ||</l>
	      </lg>
	      <p>kṛdantābhihitāni kārakāṇi tirohitatvānna śaknuyurapi nāmārthatvena kriyāṃ grahītum | suptiṅantasthāni tvāvirbhūtatvācchaknuvanti | yattu paśvekatvādivadapetatādarthyasaṃbandho na kratvarthatvena virotsyata iti | tatrocyate |</p>
	      <lg>
		<l>kārakeṇa gṛhītatvādekatvādeḥ kriyārthatā |</l>
		<l>kārakaśrutigamyatvādbādhate dravyaśeṣatām ||</l>
	      </lg>
	      <p>kārakopasarjanībhūtasya dravyasya pratyāsattimātreṇa saṃkhyādayaḥ śeṣāḥ saṃbhaveyuḥ | te tvatyantapratyāsannapradhānabhūtena kārakeṇāpahṛtya kriyāyai nīyante | na tvevaṃ dhātvarthānāṃ <pb n="906"/>kenacidbalavattareṇa pramāṇena kratvarthatvamavagamyate, yena kartṛtvaśeṣatā bādhyeta | yattu kartṛtvasya guṇātmakatvātprādhānyābhidhāne sati sutarāṃ guṇatvaṃ prāpnotīti | tadasat | kutaḥ |</p>
	      <lg>
		<l>kartṝṇāṃ śāstragamye 'rthe cetanānāmadhikriyā |</l>
		<l>vidhiśca na bhavetteṣāṃ phalasaṃkalpanādṛte ||</l>
	      </lg>
	      <p>yadyapyanuṣṭhātṛmātrātmakaṃ kartṛtvaṃ tathā 'pi tadbuddhivipūrvakāriṇāṃ phalasaṃkalpanamiśram | tādṛśānāmeva vaidikeṣu karmasvadhikāro nācetanānām | vidhiyuktāścaitāḥ sarvāḥ kriyāḥ | pratiṣedhānāmapi vidhipratyayasaṃbandhādhīnatvāt | na ca puruṣārthakartavyatāmantareṇa vidhiḥ saṃbhavati | tenāvaśyamanuṣṭhātṛtvenocyamānaḥ puruṣaḥ kimapi mamaiṣā kriyā sākṣātpāramparyeṇa vopakariṣyatītyadhyavasyati | sākṣādupakārake ca saṃbhavati na pāramparyopakārakalpanā labhyate | na ca saṃskārānarhaḥ kartā | kratuphalādhāratvena saprayojanatvāt | kastasyopakāra iti cet | sarvathā tāvatsāmānyenopakāramātramavadhāritam | tāvatā ca kratvarthatvaṃ vyāvartitam | tadviśeṣāvadhāraṇaṃ ca yatheṣṭaṃ kalpayiṣyate | na tadatropayujyate | tasmānna kratvarthatā | yadyapi ca prādhānyāṃśaḥ kartṛtvavacanenānabhihitastatra cānantargatastathā 'pi tadanyathānupapattyaiva pratyāyitatvātsaṃbadhyate | yathā svargakāmādiśabdena puruṣaviśeṣavacanenānuktamapi svargasya sādhyatvaṃ kalpayiṣyate | tathā svāmitvamapi buddhipūrvakāriṇaḥ puruṣasya phalalipsayaiva kartṛtvapratītyā pratipatsyate | tatra yathaiva devatāyāḥ karmaṇā 'bhipreyamāṇāyāḥ prādhānyaṃ yāgasādhanatvapratipattyarthameva jñāyate na prādhānyasvarūpaparyavasāyitvena, tatheha guṇatvaṃ prādhānyasiddhyarthameva draṣṭavyam |</p>
	      <lg>
		<l>guṇabhāvo hi kartṝṇāṃ na dhātvarthānpratīṣyate |</l>
		<l>bhāvanāyāṃ tu śeṣasya dhātvarthaḥ kiṃ na te guṇaḥ ||</l>
	      </lg>
	      <p>yasyāpi kartā pratyayārthastenāpyavaśyaṃ pratītivaśādbhāvanā 'bhyupagantavyā | tataścaikapratyayopādānātprādhānyācca saiva kartāramaṅgī karotīti na dhātvarthāṅgatā bhavatīti | sa tu bhāvanāyāṃ vyāpṛtastāmanyathā kartumaśaknubandhātvarthamevāṅgī karoti | na cobhayātmakatvaṃ vipratiṣiddhaṃ, viṣayānyatvādeva | yadi dhātvarthameva prati guṇatvameva kalpyeta tataḥ sakṛdupādāne vipratiṣiddhamiva syāt | iha tu bhāvanāṃ prati guṇatvaṃ dhātvartheṣu prādhānyamisyavirodhaḥ | svabhāvaścobhayātmakaṃ vastu, yadi tathaiva śabda upādatte kiṃ tatra vipratiṣiddham | athavaikaṃ śabdādekaṃ sāmarthyādityavirodhaḥ | sarvathā 'sti tāvatkartuḥ prādhānyaprasaktiriti puruṣārtho dhātvarthaḥ prāpnoti | athaṃ cāparo viśeṣaḥ |</p>
	      <lg>
		<l><pb n="907"/>kriyāntareṇa saṃbandhaḥ pācakādeḥ pratīyate |</l>
		<l>tatra śabdārthamātreṇa bhaveddhāturviśeṣaṇam ||</l>
	      </lg>
	      <p>śabdārthavastvarthātmanobhayaprakārasyopasarjanatvasyāyaṃ vivekaḥ | pācakaṃ rājapuruṣaṃ vā ' 'nayetyatra puruṣasyā ' 'nayanasaṃbandhinaḥ pācako rājā vā śabdārthamātratayopasarjanatvaṃ pratipanna iti śeṣatvaṃ yāvanna gacchedapi | vadedityevamādiṣu tu kartuḥ kāryāntarasaṃbandhānupādānānna śabdārthopasarjanatvamākāṅi‏kṣatamiti pariśeṣādvastvarthopasarjanatvameva śeṣatvamavadhāryate | tasmādastyabhidhānapakṣe dhātvarthānāṃ puruṣārthatve pramāṇamiti | nanvevaṃ satyanabhidhīyamāno 'pi samānapadopāttabhāvanālakṣitaḥ prakaraṇātsa eva pratyāsannataraḥ śaknoti dhātvarthasya prayojanākāṅkṣāṃ nirvartayitumityabhidhīyamānapakṣatulyatvaṃ prāpnoti | naiṣa doṣaḥ |</p>
	      <lg>
		<l>sa śabdo lakṣaṇāṃ yāti yaḥ śrutyā nopayujyate |</l>
		<l>śrutyarthenopayukte tu lakṣaṇā nāntarīyakī ||</l>
	      </lg>
	      <p>abhidhīyamāno hyagamyamānaviśeṣayā śrutyā tantreṇopātto yadyatkāryamupatiṣṭhate tattatsarvaṃ nirākāṅkṣīkartuṃ samartha iti na kvacicchāstrārthatvāddhīyate | lakṣyamāṇaḥ punarādita eva naiṣa śāstreṇokta ityevaṃ tāvatpratīyate | na ca tenānukta ādartavyo bhavati | tadyadi lakṣaṇābījaṃ śāstraṃ tatropasaṃhariṣyate | tataḥ śāstrārthatvamadhyavasāya pramāṇī kariṣyate | sarvameva śāstraṃ yadā śrutyarthaḥ karmaṇi nopayujyate tadā lakṣaṇārthamātmānaṃ prāpayati | śrutyartha eva ceha bhāvanopayujyate | na ca yugapacchrutilakṣaṇāvṛttyupayogitvamavakalpate | tasmādyathaiva pūrvo dhāvatītyukte saṃbandhitvādaparo gamyamāno 'pi na kāryeṇa saṃbadhyate tathehānyapare 'pi śabdabalātsaṃbandhī kartā gamyata eva kevalamityavadhāraṇānnopayogitvena gṛhyate | yā cāsau pratītiḥ sā guṇatvenāpyupayukteti na punaḥ prādhānyakalpanāmapi karoti | tadā ca bhāvanā kartāramātmasiddhyarthamananyathāsaṃbhavamātreṇopasarjanīkṛtameva gamayati na pradhānabhūtamiti niṣpramāṇikaiva prādhānyapratipattirbhavet | na hi taṃ pradhānabhūtaṃ bhāvanā gamayituṃ samarthā | tena yadaiva kartā pradhānatvaṃ pratipattumārabhate tadaiva kimetasya <pb n="908"/>pramāṇamityanviṣyamāṇe śabdo bhāvanā cobhayamapyudāsīnam | na ca tato 'nyatpramāṇamasti | tasmādarthavānabhidhānānabhidhānavicāraḥ | kiṃ prāptam | prāyeṇa vāco 'nṛtavādinītvādyatpuruṣasyā ' 'tmārthe vadane 'nṛtaṃ prasaktaṃ tasyaiṣa pratiṣedhaḥ puruṣāṇāṃ pratyavāyaparihārārtho vidhīyata iti | kutaḥ |</p>
	      <lg>
		<l>vadediti śruteratra puruṣaḥ saṃpratīyate |</l>
		<l>vidhirapyarthavānevaṃ kratvarthe 'narthako bhavet ||</l>
	      </lg>
	      <p>samānapadopāttena hi kartrā saṃbandhaḥ śrautatvātprakaraṇaṃ bādhate | yo 'pi vidhivyāpāraḥ so 'pi puruṣārthadharmapakṣe 'tyantāprāpto vidhīyamāno 'rthavān | kratvarthapakṣe tu prayogavacanenaivopanītamātradhātvarthavidhānātprātyātmiko vidhiranarthakaḥ syāt | taddarśayati—<hi rend="bold">itarathā vadanaṃ bhavatītyetāvatyarthe</hi> sakartṛkaṃ sāvidhikaṃ ca padaṃ <hi rend="bold">vadanamanutiṣṭhe</hi>dityevaṃrūpamanarthakaṃ syāt | tasmādvidhayastāvatpuruṣārthāḥ | tataśca pratiṣedhānāmapi tadanusāritvātpuruṣārthatvasiddhiḥ | tata ātmopakārāya puruṣo nānṛtaṃ vadediti śāstrārtho 'vadhāryate | sūtramidānīṃ yojayati | sa cāyamarthaḥ puruṣasya prāgeva darśapūrṇamāsādhikārādupanayanasamakālameva smṛtitaḥ prāptastena puruṣasya saṃyogātkratusaṃyuktavadanaṃ nityānuvādaḥ | kathaṃ punaḥ puruṣārthatāyāṃ kratusaṃyuktagrahaṇam | ucyate |</p>
	      <lg>
		<l>siddhānte kratusaṃyuktaṃ samāmnāyena vocyate |</l>
		<l>yadvā prakaraṇaprāptyā saṃyuktaṃ bādhagocaraḥ ||</l>
	      </lg>
	      <p>yadetattatkratusaṃyuktamabhipretaṃ, kratusaṃyuktaṃ vā samāmnātaṃ, prakaraṇādvā yatkratusaṃyuktaṃ prāptaṃ tatpuruṣārthabhūtatvānnityānuvādaḥ syāditi | <hi rend="bold">nanveṣā śrutistasyāḥ smṛtermūlamiti |</hi></p>
	      <lg>
		<l>sarvā tāvatsmṛtirnityaṃ śrutimūlapramāṇikā |</l>
		<l>tena smṛtyarthavācitvānnānuvādo bhavedasau ||</l>
	      </lg>
	      <p>yadi tu smṛteḥ svātantryeṇa prāmāṇyaṃ bhavettatastadvaśena śrutirnityānuvādo bhavedapi | <pb n="909"/>tasyāstu mūlabhūtā śrutiravaśyaṃ kalpanīyā | tatkimanyāṃ kāṃcitkalpayitveyamanuvādī kriyatāmuteyameva mūlaṃ bhavatvityasyāṃ pratyakṣeṇopalabhyamānāyāṃ nānyasyāḥ kalpanāyāṃ pramāṇamasti | dvayaṃ hi tathā niṣpramāṇakamāśrīyeta | śrutaparityāgāśrutakalpanābhyupagamāt | tasmānnityānuvādo neti | yattvatrottaraṃ <hi rend="bold">darśapaurṇamāsayoriti hi smaryeta | upanayanakāla eva cāsyopadeṣṭāro bhavanti | api ca puruṣadharma ityupadiśanti | tasmānnaiṣā smṛtirataḥ śruteriti |</hi> naivaitatpaurvāparyeṇa saṃbaddhaṃ dṛśyate | tathā hi |</p>
	      <lg>
		<l>yadi prakaraṇaṃ tyaktvā puruṣārtheyamiṣyate |</l>
		<l>tataḥ smṛtisamānārthā neṣṭā mūlaṃ kathaṃ śrutiḥ ||</l>
	      </lg>
	      <p>yadi hi kratvarthā satī śrutirmūlatvenābhyupagamyate tata ubhayormūlamūlinoraikarūpyasvābhāvyādasyāścātadrūpatvānmūlatvaṃ na syāt | iyaṃ tu yataḥ prakaraṇaṃ bādhitvā puruṣārthadharmatvena sthāpitā tenopanayanasamakālameva prāpnuvatī kimiti śrutiḥ smṛtermūlaṃ na bhaviṣyati | kimiti vā darśapūrṇamāsayoriti smaryate | kā copanayanakālapuruṣārthatvopadeśayorviruddhatā | tenāyuktaṃ mūlatvanirākaraṇamiti | naiṣa<note><p>bhāṣyakārābhiprāyāvijñānavilasitamākṣepaṃ samādhātumārabhate—naiṣa doṣa ityādinā |</p></note> doṣaḥ | katham |</p>
	      <lg>
		<l>pūrvapakṣāstrayo hyatra bhāṣyakārasya saṃmatāḥ |</l>
		<l>pūrvasminmūlamūlitvaṃ parayostvanuvādatā ||</l>
	      </lg>
	      <p>yadyatra kevalapuruṣadharmatvameva pūrvapakṣaḥ syāttato 'yamasaṃbaddho grantho bhavet | iha tvetadgranthānyathānupapattyaiva trayaḥ pakṣāḥ kramavanto hṛdaye vṛttikārasya viparivartamānā gamyante | tatra prathamaṃ tāvatsūtranirapekṣaḥ kevalapuruṣārthatvapakṣaḥ | tasmiṃśca naiva smṛtirupanyasyate | yadi tvavaśyamupanyasitavyā tato mūlamūlibhāvābhyupagamenaiva netavyā | tasmiṃstu vidhyanuvādavikalparahite parigṛhīte sūtrapadāgamitaṃ paśyannanuvādatvasamarthanārthaṃ kratuyuktapuruṣadharmapakṣaṃ hṛdi kṛtvā ‘sa cāyamartha upanayanakāla eva pratiṣiddhaḥ’ iti bravīti | tatra parastameva kevalapuruṣārthatvapakṣamaṅgīkṛtya mūlatvapratipattyā 'nuvādatvamākṣipati | siddhāntavādī tu ‘naiṣā tasyā mūlam’ iti bruvannimaṃ pakṣaṃ parigṛhṇāti | naiva kevalapuruṣārthatvaṃ mayā 'ṅgīkṛtaṃ, kiṃ tarhi, ‘prakara<note type="reference"><ref cRef="MīSū:3.4.5.15">( a. 3 pā. 4 a. 5 sū. 15 )</ref></note>ṇaviśeṣādvā <pb n="910"/>tadyuktasya saṃskāro dravyavat’ ityanena kratuyuktapuruṣadharmo 'mikramaṇavadvijñāyate na sārvatrivakaḥ | evaṃ śrutiḥ prakaraṇaṃ cobhayamapyanugrahīṣyate | tataśca smṛtiraviśeṣeṇa pravṛttā naṃ viśeṣasthayā śrutyā mūlato nirākāṅkṣīkartuṃ śakyata ityavaśyamātmānurūpaśrutyantaraṃ mūlaṃ kalpayati | tasmiṃśca kalpite tadarthaikadeśāntargatatvāddarśapūrṇamāsayajisthaḥ pratiṣedho 'nuvādī bhavati | yo hyupanayanādārabhyānṛtaṃ varjayati varjayatitarāmasau darśapūrṇamāsasthaḥ | tasmādupanayanamaraṇāntarālavartitvāddarśapūrṇamāsayornityaprāpta eva puruṣasyānṛtavadanapratiṣedho 'nūdyate na mūlatvam | ‘api ca puruṣadharma ityupadiśanti’ ityetadapi kevalapuruṣadharmopadeśitvena smṛteḥ pū<note><p>kratuyuktapuruṣadharmatvapakṣeṇaivetyarthaḥ |</p></note>rveṇaiva yojayitavyam | athavā 'nenaiva pakṣānta<note><p>pakṣāntaramiti—śuddhapuruṣadharmakratuyuktapuruṣadharmapakṣābhyāṃ pakṣāntaramityarthaḥ |</p></note>raṃ parigṛhyate | naivātra kratvarthapuruṣārthopanyāsaḥ kriyate | kiṃ tarhi | darśapūrṇamāsayoranṛtavadanapratiṣedhaḥ śrūyate | sa kimaprāptavidhiruta prāptānuvāda iti | kiṃ prāptaṃ, smṛtikṛtātsaṃyogānnityānuvāda iti | nanu cānya eva smārtaḥ saṃyogaḥ puruṣārtho 'nyaścaiṣa kratvartha iti | satyamevam | tathā 'pi nityānuvādaḥ | kutaḥ |</p>
	      <lg>
		<l>puruṣaṃ hi parityajya nānṛtaṃ prāpyate kratau |</l>
		<l>puruṣe tanniṣiddhaṃ cenniṣiddhaṃ tatkratāvapi ||</l>
	      </lg>
	      <p>yadyapi puruṣārthātpratiṣedhātkratvarthaḥ pratiṣedho viṣayāntaraṃ bhavati tathā 'pi prasaṅgopanatārthatvānna vidhitvaṃ pratipadyate | na hi puruṣaḥ svārthaṃ cānṛtaṃ varjayiṣyati kratvarthaṃ ca vakṣyatīti saṃbhavati | tasmātpuruṣārthapratiṣedhāntarālapātitvātkratorapyastyeva pratiṣedha iti nityānuvādatā | na caitasminpakṣe mūlamūlibhāvāśaṅkā | smṛtau puruṣadharmatvopadeśāt | atha<note><p>athavā ' 'dita eveti—ayamāśayaḥ | ‘sa cāyamarthaḥ’ ityanena bhāṣyeṇa kratuyuktapuruṣadharmatvāśayatvenānuvādatve 'bhihite tadāśayamavijñāya puruṣadharmatvāśayena ‘nanveṣā śrutiḥ’ ityanena kṛtāyāḥ śaṅkāyāḥ kratuyuktapuruṣadharmatvāśayatvena ‘naiṣā tasyā mūlam’ ityanena parihāramabhidhāya api cetyādigranthamapi kratuyuktapuruṣadharmatvapakṣa eva ‘satyaṃ brūyātpriyaṃ’ brūyānna brūyātsatyamapriyam | priyaṃ ca nānṛtaṃ brūyādeṣa dharmaḥ sanātanaḥ’ || iti smṛtau | śuddhapuruṣadharmatvopadeśādityevaṃ paratayā saṃyojya ‘api ca’ ityādigranthasya kratvarthatvānuvādarūpapakṣāntaraparigrahārthatayā vyākhyānapakṣe 'pi kratvarthatvānuvādāyogāśaṅkāparihārārthatvena ‘naiṣā tasyāḥ’ ityādita eva bhāṣyaṃ yojayatīti |</p></note>vā ' 'dita evā ' 'rabhya darśapūrṇamāsayoriti hi smaryetetyādi samastamevottaram | ato mūlāntaraprabhavasmṛtyarthānuvādamātrameva kratupraśaṃsārtham | anyārthaprasaktairapyevamādibhiḥ kraturyujyamāno bahvaṅgatvena praśastaḥ pratibhātītyarthavādatā || 12 ||</p>
	    </div><!-- sūtra !-->
	    <div n="13" type="sūtra">
	      <p><pb n="911"/>kevalapuruṣārthatvapakṣe tāvadbhāpyakāraḥ saṃyogāntaraṃ varṇayati | smṛtau hi ‘satyaṃ brūyāt’ iti | dharmāya satyaniyamaḥ śrūyate | ‘nānṛtaṃ vadet’ iti tvanṛtapratiṣedhaḥ | bhinnau caitāvarthau | na cānyacchrūyamāṇamanyasya śrūyamāṇasyānuvādo bhavati | tasmādvidhiḥ | nanu dvayyeva puruṣasya vākyapravṛttiḥ, satyavacanamanṛtavadanaṃ ca | tatra yadā satyaṃ niyataṃ tadā 'rthādevānṛtaṃ pratiṣiddhaṃ bhavatītyanuvādatvaṃ prāpnotyeva | naitadevam | kutaḥ | saṃyogāntarādeva | sa nāmānuvādo bhavati yo 'tyantasamānā rthatvenāvadhāryate | asti ca vidhipratiṣedhayoḥ phalabhedādarthabhedaḥ | katham |</p>
	      <lg>
		<l>vidhiḥ pravartamāno hi śreyaḥsiddhyai pravartate |</l>
		<l>pratiṣedhaḥ punaḥ pāpānnivartayati bhedataḥ ||</l>
	      </lg>
	      <p>‘satyaṃ brūyāt’ ityasyāṃ hi bhāvanāyāṃ prayojanākāṅkṣā sarvavidhīnāṃ puruṣārthaphalatvātsvargādinā nivartyate | tenaiṣo 'rthaḥ, sati vacanadvayena vyavahāre satyavacanena vyaharannabhyudayena saṃbadhyata iti | tatra satyaṃ bruvāṇasya svargo bhavati | anṛtavādinastu na guṇo na doṣaḥ | tathā ‘nānṛtaṃ vadet’ ityanenāpi pratiṣedhenānṛtavadanānnarakaprāptirbhavati | satyavadanāttu na doṣo na guṇaḥ | tasmādarthabhedādubhayorapyapunaruktatayā vidhitvam | āha | bhavedetatsaṃyogāntaram | yadi smṛtau satyaṃ brūyādityetāvanmātramevocyeta | tasyāṃ tu satyavacanāvidhivadanṛtapratiṣedho 'pi bhedena smaryate | tasmānna saṃyogāntaramiti | ucyate |</p>
	      <lg>
		<l>pra<note><p>prajāpativratasthatvāditi—yathava ‘nekṣetodyantamādityam’ ityādeḥ prajāpativratāntagartatvādupakramasthavrataśabdānurodhādvekṣaṇābhāvasaṃkalpavidhiparatvaṃ tathaivātrāpi ‘satyaṃ brūyātpriyaṃ brūyānna brūyātsatyamapriyam | priyaṃ ca nānṛtaṃ brūyādeṣa dharmaḥ sanātanaḥ’ | ityasyāṃ smṛtāvupasaṃhāre 'nuṣṭheyakriyābācidharmaśabdānurodhena ‘nāṃnṛtaṃ vadet’ ityanena niṣedhāyogātparyudāsasyaiva vidhirāśrayaṇīya iti ślokatātparyārtheḥ |</p></note>jāpativratasthatvātatrānīkṣaṇayuktitaḥ |</l>
		<l>paryudāsena satyasya vidhirityavagamyate ||</l>
	      </lg>
	      <p>ananṛtaṃ hi vadedityevaṃ hi tatrāpi niyamyate | tataścāstyeva saṃyogāntaram | na hi dārśapūrṇamāsike kaścitparyudāsaheturasti vrataśabdaprayogo vikalpaprasaktirvā | śāstra<pb n="912" break="no"/>prāptapratiṣedheṣu hi vikalpo nārthaprāptipūrvakeṣviti vakṣya<note><p>(a. 10 pā. 8 a. 1) ityatreti śeṣaḥ |</p></note>ti | tasmādvidhiriti | ya<note><p>etāvatā yathābhāṣyaṃ kevalapuruṣārthatvapakṣe saṃyogāntaratvaṃ vyākhyāyādhunā yadi tāvadvrataśabdavyatirekeṇa dharmaśabdavyatirekeṇāpi ca ‘na saṃśayaṃ prapadyena nākasmādapriyaṃ vadet’ | nāhitaṃ nānṛtaṃ caiva ‘ityādismārtaniṣedhasadbhāvena śuddhaparuṣārthatvapakṣe na saṃyogāntaramiti kaścana pratyavatiṣṭhattadā kratuyuktapuruṣārthatvapakṣe saṃyogāntaraṃ vyākhyeyamityavemabhiprāyeṇā ' 'ha—yadā tvevamityādinā |</p></note>dā tvevaṃ pratyavasthīyate yathā prajāpativratavyatirekeṇāpyevamādaya pratiṣedhāḥ smṛtiṣu santīti tadaivaṃ saṃyogā<note><p>saṃyogāntaramiti—saṃyujyate— viniyujyate 'neneti vyutpattyā phalasaṃbandhabodhakavidhyantaraṃ niṣedhasyetyarthaḥ |</p></note>ntaraṃ vyākhyātavyam |</p>
	      <lg>
		<l>smārtaḥ puruṣamātrasya saṃyogaḥ svārthasiddhaye |</l>
		<l>ayaṃ tu kratusaṃyuktapuruṣārthaḥ phalāntare ||</l>
	      </lg>
	      <p>nanvetenaiva hetunā sāmānyaprāpnyapekṣayā viśeṣasyānuvādatvaṃ yuktam | naitadasti | pūrvavadeva phalabhedāt | yo hi smārto 'nṛtapratiṣedhastenaitāvadavagatam | ātmadoṣaparihārāya puruṣeṇa nānṛtaṃ vaditavyamiti | tatra yadā darśapūrṇamāsastho 'pi tadatikramaṃ karoti tadā bāhyātikramavadasya svayaṃ pratyavāyamātraṃ syānna karmaphalapratibandhaḥ | na hi śuddhapuruṣadharmātikramaiḥ kratavaḥ pratyavayanti | tathā hi |</p>
	      <lg>
		<l>yo nāma kratumadhyasthaḥ kalañjādīni bhakṣayet |</l>
		<l>na kratostatra vaiguṇyaṃ yathācoditasiddhitaḥ ||</l>
	      </lg>
	      <p>kratavo hi svasaṃbandhinau vidhipratiṣedhāvapekṣamāṇāstadatikrame sati viguṇā bhavanti | ye puruṣagatā vidhipratiṣedhāste kratvantaragatā ivāsya sadasadbhāvayoraviśiṣṭāḥ | na hi teṣu guṇabuddhirutpannā, yenātikrame vaiguṇyabuddhiḥ syāt | tena darśapūrṇamāsayoranṛtaṃ vadan, narakaṃ ca prāpnuyāt, darśapūrṇamāsaphalaṃ cāvikalamevā ' 'pnuyāditi ca smṛtyarthaḥ | śrautaḥ punaḥ prakaraṇayuktapuruṣa<note><p>puruṣadharma iti—kṛtveti śeṣaḥ | atra—śraute niṣedha ityarthaḥ | eṣo 'rthaḥ—vakṣyamāṇa ityarthaḥ |</p></note>dharma ityatraiṣo 'rtho vijñāyate | varjitānṛtavacanakena puruṣeṇa kṛtau darśapūrṇamāsau phalaṃ sādhayata iti | prakaraṇasāmarthyāddhi puruṣagatamapūrvasādhanatvaṃ lakṣayitvā 'nṛtaṃ pratiṣiddham | atastadatikrame darśapūrṇamāsāpūrvameva vaiguṇyānna syāt | na tu puruṣasyaiva kaścitpratyavāyaḥ | na hi tadānīṃ pratyavāyaḥ kalpyamānaḥ svatantrapuruṣasaṃbandhitvena kalpayituṃ śakyate | tasmādasti saṃyogāntaramiti vidhiḥ | evaṃ śuddhakratudharmepakṣe 'pi kratupuruṣapratyavāyaviśeṣātsaṃyogāntaraṃ vyākhyeyam | tena nityānuvādastāvanna bhavati | yastu kratudharmatvatadgatapuruṣadharmatvayorviśeṣa<note><p>viśeṣaḥ—prayojanaviśeṣa ityarthaḥ |</p></note>stamupariṣṭādvakṣyāmaḥ | ubhaya<pb n="913" break="no"/>thā 'pi vidhisiddheridānīṃ nopayujyata iti nocyate | parastvāha | gṛhṇīma etadvidhiriti | pūrvoktenaiva kāraṇena puruṣadharma iti vadāmaḥ | ubhāvidānīṃ pūrvapakṣāvāsāte | yaśca puruṣamātradharma eva satyavidheḥ saṃyogāntaratvena yaśca kratuyuktapuruṣadharma iti | tatrāpyuttaram |</p>
	      <lg>
		<l>sarvākhyāteṣu kartṝṇāmiṣṭā naivābhidheyatā |</l>
		<l>yā tu tebhyaḥ pratītiḥ sā saṃyogāntarato bhavet ||</l>
	      </lg>
	      <p>sarvatraiva tāvacchabdāduccaritādaneko 'rtho gamyate | na ca tāvatā sarva evābhidheyo bhavati | tadbhāvabhāvitvānyathānupapattyadhīnatvādvācakaśaktikalpanāyāḥ | sa nāmārtho 'bhidhīyate yatra śabdasya vācakaśaktiḥ kalpyate | kva cāsavadṛṣṭā satī kalpyate yatra tatkalpanāmantareṇa pratītiprayogau nāvakalpete | yatra tvanyaviṣayayaiva śaktyā 'kalpitayā tayā 'nyatrāpi tau sidhyatastatrānupalabdhyā śaktyabhāvaḥ pratīyate | yathā ' 'kṛtiśabdānāṃ vyaktau siṃhādiśabdānāṃ ca māṇavakādau tadiha pacatyādiśabdoccāraṇādiyanto 'rthā gamyante, bhāvanādhātvarthakartṛtatsaṃkhyāpu<note><p>puruṣaḥ—prathamamadhyamottamapuruṣasaṃjñakākhyātavācyo 'rthaḥ |</p></note>ruṣopagra<note><p>upagrahaḥ-kriyāphalasyā ' 'tmaparagāmitvavibhāgākhyaḥ | parasmaipadātmanepadarūpa iti yāvat |</p></note>hakālaviśeṣāḥ | teṣāṃ tu kaḥ śābdaḥ ko 'rthāditi vibhāgo na jñāyate | lakṣaṇaṃ caitāvadyo 'rthānna gamyate sa śabdārtha iti | bhāvanāyāstāvanna śabdavyatiriktaṃ pratyāyakaṃ paśyāmaḥ | tatra kālādīnāṃ vyabhicāri tvāt | saṃbhavanti hi vinā 'pi bhāvanayā kālasaṃkhyādayaḥ | kartṛdhātvarthābhyāmavyabhicārādgamyata iti cenna | kṛdantavadaprādhānyapratītiprasaṅgāt | yadi kartrā dhātvarthena ca bhāvanā gamyeta tataḥ pācakādiśabdeṣviva tirohitasvarūpā gamyeta | prādhānyapratyayāttu śabdārthatvādhyavasānam | na ca tayā kālādayaḥ pratipadyante | kālāntarasaṃkhyāntaradhātvarthāntarapuruṣopagrahāntareṣvapi dṛṣṭatvāt | evaṃ kālasaṃkhyādīnāṃ parasparavyabhicārādevā<pb n="914" break="no"/>gamakatvaṃ vācyam | yādṛśaśca guṇabhūtaḥ kartā 'trāvagamyate na tādṛśena vinā bhāvano papadyata ityarthāpattyā 'numānena vā śaktā gamayitum | kārakāntare 'pi saṃbandhena vyabhicārādaśakteti cet | na | anyasaṃbandhamātrātmakavyabhicārānabhyupagamāt | dvidhā hyekaḥ saṃbandhyanekena saṃbadhyate | kaścitsaṃbandhyantaraṃ parityajan, kaścitpūrvāparityāgena | tatra yaḥ parityajyānyatrānyatra vartate sa vyabhicārādagamako bhavati | yathordhvatvaṃ sthāṇupuruṣayoḥ | na ca tatrānyasaṃbandhaḥ kāraṇaṃ vyabhicārasya | kiṃ tarhi | tena vinā 'pi pravṛttiḥ | yastvanyatrāpi vartamāna pūrvāvagatasaṃbandhyaparityāgenaiva vartate yathā śiṃśapātvaṃ vṛkṣatvapārthivatvadravyatvasattveṣu | na tasyānaikāntikatvaṃ, sarveṣu pratyāyanaśaktyavidhātāt | bhāvanā ca kārakeṣu vartamānā na vikalparūpeṇa vartate | kiṃ tarhi | sarveṣu yugapat | na cedṛśaṃ vyabhicāritvamucyate | anyatrāpi vṛttau pūrvāparityāgāt | ataḥ sarvakārakāṇyasaṃśayaṃ gamyante | yatrāpi nāmākarmakatvātsaṃpradānāpādānayostu bāhyataratvādapratītyā vyabhicāra āśaṅkyate, tatrāpi teṣāmeva na tu kartuḥ kadācit | na hi kvacitkartṛrahitā kācitkriyā vidyate | tanmūlatvātkriyāpravṛtteḥ | tadavyabhicāreṇa veha sutarāṃ prayojanam | yāvaditarāṇi vyabhicaranti tāvatkevalakartṛpratyāyanasāmarthyamasyāḥ sphuṭataraṃ vyajyate | samarthanīyaṃ evaṃ ce<note><p>eṣo 'rthaḥ—bhāvānāyāḥkārakāntaravyabhicārarūpo 'rthaḥ |</p></note>ṣo 'rthaḥ saṃkhyā<note><p>saṃkhyāsaṃbandha iti—ghaṭanīye iti śeṣaḥ |</p></note>saṃbandhe karturasādhāraṇatāsiddhyartham | āsitiṣṭhatyādiṣu karaṇānapekṣaṇāccalanapatanādiṣu cā ' 'dhārānāśrayaṇādakarmakeṣu karmābhāvāt, āsanasthānavacanādiṣu saṃpradānāpādānābhāvātkarttaiva sarvabhāvanāsvekāntasaṃnihita ityasādhāraṇatvena tiṅvācyayā saṃkhyayā saṃbhantsyate | kartṛviśiṣṭā ceha saṃkhyā gamyate na kārakāntaragateti sarveṣāṃ pratyakṣam | tatra yadi kaścidvadetsamāne sarvakārakāṇāṃ gamyamānatve kasmātkartraiva saṃkhyāsaṃbandho na karaṇādibhirapīti | sa vaktavyo yathaiva bhavata iti | sa ced brūyānmama kartā saṃkhyā caikena śabdenopāttau parasparaṃ niyamyete iti tenānabhidheyebhyo bāhyebhyo nivṛttā saṃkhyā kartaryeva vartiṣyata iti | tatraivaṃ pratyavastheyam | atha samāne kārakatve kiṃ kāraṇaṃ bhavataḥ kartaivābhidhīyate na kārakāntarāṇīti | tatrāvaśyaṃ phalāvagamyā śabdaśaktireva śaraṇaṃ pratipattavyā yatastadviṣayā buddhirutpadyata iti | sā cāsmatpakṣe 'pyaviśiṣṭā |</p>
	      <lg>
		<l>yataḥ kartṛgatāṃ saṃkhyāṃ pratīmaḥ kevalāmataḥ |</l>
		<l>tasmādetāvatī śaktistiṅāṃ kāryātpratīyate ||</l>
	      </lg>
	      <p><pb n="915"/>samāne bhāvanayā kārakopasthāne kaḥ śaktiniyame heturiti cet | uktaṃ yastava samāne kārakatve kartrabhidhāne śaktiniyamaheturiti | na ca śaktayaḥ paryanuyujyante yathākāryaṃ vyavasthayā 'nugantavyā ityu<note><p><ref cRef="MīSū:2.1.adhi.1">(a. 2 pā.1 a. 1)</ref> ityatra—śaktayaḥ sarvabhāvānāṃ nānuyojyāḥ svabhāvataḥ tena nānā vadantyarthānprakṛtipratyayādayaḥ || ityādinetyarthaḥ</p></note>ktam | api ca | bhavatā kartrabhidhāne śaktiṃ kalpayitvā bhūyastadgatasaṃkhyābhidhāne śaktiḥ kalpayitavyā | nanvekapratyayopādānādeva tatsiddherna kalpanāntaramāśrayiṣyate | kutaḥ svalvanekaśaktikalpanayā vinā niyamaḥ sidhyati | avaśyaṃ hyetadapi kalpanīyaṃ yatsamāne saṃkhyābhāktve 'bhihitasyaiva saṃkhyāmāha nānabhihitasya | śaktyā hi vinaitadeva viparītamapyucyeta yataścābhidhīyate kartā tata evāsya na vaktavyā saṃkhyā varamanabhihitānāmetāvatā saṃvibhāgaḥ kṛta iti | na cābhihitatvaṃ kevalaṃ vyavasthākāraṇaṃ bhavati | tenaiva pratyayenābhihitānāmapi bhāvanākālopagrahapuruṣaviśeṣāṇāṃ saṃkhyāsaṃbandhābhāvāt | prādhānyapratītā bhāvanaiva sutarāṃ saṃbadhyeta | yadi tvayogyatvāttadasaṃbandho 'bhidhīyate tadgamyamāneṣu kārakāntareṣvapyaviśiṣṭam | athocyeta | asti teṣāṃ saṃkhyāsaṃbandhayogyatvaṃ yena śabdāntarābhihitayā saṃbadhyata iti, tadbhāvanādiṣvapi bhāvanādiśabdāvihiteṣu samānam | atheha teṣāmasattvabhūtatvādayogyatvamiti | tadayuktam | asattvabhāvasyaiva paryanuyuktatvāt | na hi saṃkhyādisaṃbandhāyogyatvādanyadasattvabhūtatvam | tatraitadevābhyupagantavyam | tādṛśena śabdenābhihitā saṃkhyā bhāvanādayo vā na parasparaṃ saṃbandhuṃ śaknuvantīti | tacca tulyam | etadabhihitāyāḥ kārakāntarasaṃbandhāyogyatvāt | kathamayogyatvamiti cet | śabdaśaktivaśena bhāvādiṣvivetyuktam | nanu cā ' 'khyātābhihitasaṃkhyāyogyatvaṃ karmaṇo dṛṣṭamiti tasya saṃbandhaḥ prāpnoti | yathā pacyata odana iti | naitadasti | kutaḥ |</p>
	      <lg>
		<l>yathaiva kvaciduktvā 'pi karmānyatra na vakṣyati |</l>
		<l>tathaivaitasya saṃkhyā 'pi śabdaśaktervyavasthitā ||</l>
	      </lg>
	      <p>yo hi manyate karmaṇaḥ kvacittiṅabhihitasaṃkhyārhatvaṃ dṛṣṭamato 'nyatrāpi tena mavitavyamiti, tasya kvacittiṅantābhidheyatvadarśanātsarvatrābhidheyatvamapi syāt | atha tatkathaṃ cidvyavatiṣṭhate tataḥ saṃkhyā 'pi tathaiva vyavasthāsyata ityacodyametat | tatraitatsyāt | kartṛviśiṣṭā saṃkhyā 'bhidhīyamānā na śakyā kartāramanabhidhāya vaktumiti | ucyate |</p>
	      <lg>
		<l>viśiṣṭagrahaṇaṃ neṣṭamagṛhītaviśeṣaṇam |</l>
		<l>abhidhānabhidhāne tu na kena cidihā ' 'śrite ||</l>
	      </lg>
	      <p><pb n="916"/>agṛhītaviśeṣaṇe tadanuraktā viśeṣyabuddhirnopajāyata iti tadgrahaṇamādartavyam | na tvanabhihitaviśeṣaṇatvena kiṃcidduṣyati | yadi nāmānabhihitamapi viśeṣaṇaṃ kenacidanyena pratyāyyamānaṃ viśiṣṭapratyayotpādanāya paryāptaṃ bhavati kiṃ tatrābhidhānānurodhena | asti ceha bhāvanayaiva pratyāyitasya karturviśeṣaṇatvaśaktiriti nābhidhānamapekṣate | sarvatra viśiṣṭapratyayeṣu caitadavasthitam | na cedanyena śiṣṭā iti | tatra viśiṣṭapratyaye jāte viśeṣaṇaviśeṣyayoḥ kiṃ śabdenopāttaṃ kimanyeneti parīkṣāyāṃ yatra yatra viśeṣyamanyataḥ sidhyati tatra viśeṣaṇe śabdavyāpāro yatra viśeṣaṇamanyato labhyace tatra viśeṣye | sarvatra ca viśiṣṭapratyayādevārthāpattyaikasya dvayorvā 'vayavayorviśeṣaṇaviśoṣyayorvyāpāraḥ śabde kalpyate | sā cānyathānupapattirūpatvādananyalabhye viṣaye bhavati | tadiha viśeṣaṇabhūtaṃ viśeṣyabhūtaṃ vaikatvaṃ tāvannānyato labhyate yenānabhidheyaṃ kalpyeta | yadi hi kartā tatpratipādayituṃ śaknuyāttata ākṛtinyāyena sa evābhidheyaḥ | itarattu vyaktivadgamyamānamityāśrīyate | tasya tu vyabhicāreṇāśaktatvādekatvamapyabhidheyamevā ' 'śrayaṇīyam | tataśca tava saṃcaritāyāmabhidhānaśaktau gamyamānalakṣaṇāpannaḥ kartā satyapi viśeṣaṇatve nābhidheyaḥ saṃpadyate | yadā tvekatvameva viśeṣaṇaṃ tadā 'pyavaśyaṃ tadeva prathamataramabhidhātavyam | taccedabhihitaṃ kṣīṇaśaktiḥ śabdaḥ kartāramanyataḥ sidhyantamapekṣate | sidhyati cāsau bhāvanāta iti nābhidhānaśaktikalpanāheturbhavati | yattvanyānyapi kārakāṇi pratīyante, na taiḥ pratītairapratītairvā kaścidupakāro 'nupakāro vā bhavati | sarvathā tāvadyaḥ prārthitaḥ kartā sa pratītaḥ | yadi tvanyadapi pratīyate kiṃ no bādhyate | tena hyapratītena vayaṃ bādhyemahi, nābhyadhikapratyayena | pratītānyapi tu karaṇādīni śabdaśaktivaśātkartrabhilāṣiṇyā saṃkhyayā na grahīṣyante | na hi tayā yadyatpratītaṃ tattad grahītavyam | sarvatra hi pratītyapekṣāyogyatvādi grahaṇe kāraṇaṃ bhavati | tadatrobhayasiddhena saṃkhyāyāḥ kartṛgāmitvena kārakāntarāṇyanapokṣitatvādayogyatvācca saṃnihitānyapi na saṃbandhitvaṃ pratipadyante | na ca teṣāmapi tiṅabhihitasaṃkhyābhilāṣo vidyate | sarvatra subabhihitasaṃkhyāparicchedyatvāt | na caiṣā saṃkhyā sāmānyarūpeṇa pratītā satī saṃbadhyantarampekṣate | kathi<note><p>kathito hīti—dṛṣṭā yathā hi sākāṅkṣāḥ padārthāḥ kevalāḥ kvacit | svātantryeṇa gṛhītaśca viśiṣṭārthāvabodhakāḥ | prakṛtipratyayau naivaṃ kadācidapi lakṣitau | prakṛtyarthānurakto hi pratyayārthaḥ sadeṣyate || (a. 1 pā. 1 a. 7 sū. 25) atratyaślokavārtikasthābhyāṃ 356—357 ślokāḥ bhyāmiti śeṣapūraṇam |</p></note>to hi padavākyayorviśeṣaḥ paurvāparyaniyamāt | tadyāvadeveha <pb n="917"/>dhātvarthaḥ pratītastāvadeva kā 'pi bhāvanā kartā ca kaścidbhaviṣyatītyavadhāryate | tataśca pūrvatarapratīte kartari saṃkhyā kevalaivābhidhīyamānā viśeṣaṇatvaṃ viśeṣyatvaṃ vā pratīpatsyate |</p>
	      <lg>
		<l>yadvā bhāvanayā kartā prathamaṃ pratipadyate |</l>
		<l>na saṃkhyāsaṃgateścāsti tadatikramakāraṇam ||</l>
	      </lg>
	      <p>satyapi kārakasaṃbandhāviśeṣe bhāvanā pūrvaṃ tāvatkartāramapekṣate gṛhṇāti ca | tadadhīnatvādhitarakārakasamabadhānasya | kartṛvyāpārasāmānyarūpaiva cāsau tameva viśiṣataḥ paryupasthāpayati | kārakāntarāṇi tu dhātvarthasaṃbandhitvātsarvajaghanyetikartavyatātmakavyāpāranibandhanatvādvā bahiraṅgatarāṇi bhavanti | na ca kiṃcitkāraṇamasti, yena prāthamyaprādhānyopasthitakartratikrameṇa kārakāntarāṇi saṃkhyā gacchet | api ca | yasya kārakasyāvāntaravyāpāraṃ dhātuḥ prādhānyenā ' 'ha—<quote>sa karteti</quote> | vyākaraṇe 'pi kārakāntarāṇi kartāramevā ' 'virbhūtarūpaṃ jñāpayanti | tena sa eva saṃkhyayā saṃbadhyate | abhihitavacca viśeṣarūpeṇa pratīyate | kārakāntareṣu tādṛgarthābhāvādanādareṇa sadapi gamyamānatvamasagiva pratibhāti | paramārthanirīkṣaṇavelāyāṃ tvavinābhāvāttānyapi bhāvanayā tulyavadupamthāpyanta iti nātyantamanādṛtāni | na<note><p>evaṃ sati—pūrvatarapratītiprādhānyābhyāṃ kartustiṅupāttasaṃkhyānvaye 'ṅgīkriyamāṇā ityarthaḥ |</p></note>nvevaṃ sati ‘odanaḥ pacyatāṃ tvayā’ ityādiṣu karmasaṃkhyābhidhānaṃ na prāpnoti ti | kutaḥ |</p>
	      <lg>
		<l>prādhānyenātra nopāttā dhātunā hyodanakriyā |</l>
		<l>mā bhūtasyaiva kartṛtvamabhidheyaṃ na bhāvanā ||</l>
	      </lg>
	      <p>mātraudanavyāpāro dhātunā prādhānyenopādīyate yataḥ karmaṇo viśeṣapratītasya saṃkhyocyeta | mā bhūttasyaiva kartṛlakṣaṇāpannatvātkarmatvamutsṛjya kartṛtvam | akartṛtvādeva ca na tadvyāpāro bhāvanā | tena tathā 'pi na viśeṣarūpeṇa karmaṇaḥ paryupasthānam | avaśyaṃ ca puruṣavyāpāra eva prādhānyena vaktavyaḥ | anyathā hi paravyāpāre 'sya niyoga eva na bhavet | ākhyātapadena cākalpitaṃ kartṛtvaṃ padāntaropāttasyāpi nā ' 'virbhavet | tataśca tvayetyapi tṛtīyā na syāt | tadvyāpāreṇa vā 'nabhibhūtavyāpāraṃ karma tenānāpyamānatvātkarmatvaṃ hitvā ' 'virbhūtavyāpāratayā kartṛtvena pratipadyeteti svasaṃbandhatyāgena kartṛsaṃkhyayaiva saṃbadhyeta | tena pacatiśabdavadeva pacyata ityevamādyabhihitā 'pi saṃkhyā 'nabhibhūtatvātkartureva prāpnoti na karmaṇa iti | ucyate |</p>
	      <lg>
		<l>yasyāpi kārakaṃ vācyaṃ tasyāpyetatprasajyate |</l>
		<l><pb n="918"/>na cobhayāśraya doṣamekaścodyo vicā<note><p>vicārayanniti—anena ca dvayaśritamapi doṣameko bhrāmayituṃ paryanuyujyeta | mīmāṃsakastu punarvicārakuśalatvādabhrāmayitumaśakya iti sūcitaṃ vijñeyam |</p></note>rayan ||</l>
	      </lg>
	      <p>sarvathā |</p>
	      <lg>
		<l>yallakṣaṇo hi bhavataḥ kartā sannabhidhīyate |</l>
		<l>karma vā tādṛśasyaiva yatra saṃkhyā 'bhidhīyate ||</l>
	      </lg>
	      <p>tadyadi mama karmotpannalakāreṣvapi kartureva saṃkhyā prāpnoti tavāpi tarhi tatra kartrabhidhānena bhavitavyama | atha tatra tava kathaṃcitkarturanabhidhānaṃ tadvanmamāpi tatsaṃkhyānabhidhānamityadoṣaḥ | tadetadava śyamāvābhyāmevaṃ parihartavyam | savatraiva tāvadīpsitatamanvādvastulakṣaṇaṃ kārakāntarebhyaḥ karmaṇa prādhānyaṃ bhāvyāṃśena ca tadvyāpārasya bhāvanāntarga tatvam | tatra yadā tatprādhānyamākhyātenaiva darśayāmīti vivakṣyate tadā satyapi kartuḥ śabdārtharūpeṇa liṅdhātubhyāmabhidhīyamānapradhānabhūtasāmānyaviśeṣarūpavyāpāratve tāvatā ca kartṛtvalābhe 'parasya vastulakṣaṇasya prādhānyasya vivakṣitatvātkarmaṇi tatsaṃkhyāyāṃ vā lakārotpattiḥ | yadā tu khalu tadvidyamānamapyavivakṣitatvāddhātuviśeṣavaśena vā naiva tadastītyavagamyate śabdārtharūpaprādhānyamātre vivakṣā bhavati, tadā supā karmaprādhānyābhivyaktimaṅgīkṛtya kartāri tatsaṃkhyāyāṃ vā lakāra utpadyate | karaṇādīnāṃ tu na vastulakṣaṇā nāpi śabdalakṣaṇā prādhānyavivakṣā 'stīti nityameva bāhyaśabdopādeyatvam | kecitpunarāhuḥ | yadaivaṃvidhaṃ śabdasāmārthyamavagamyate yathā 'yaṃ kartureva saṃkhyāṃ śaknoti vaktumayaṃ karmaṇa eveti tadā 'ntareṇāpi bhāvanopasthāpanaṃ saiva saṃkhyā 'nanyaviṣayatvenābhihitatvātkartāramupādāsyate | tadyathā śoṇaśabdo 'nyenānupātte 'pyaśce tadgataṃ guṇaṃ vadannātmanaivāśvatvamapi gamayati | tathā ca satyanenaiva nyāyena sarve gavādayo 'pyanabhidheyāḥ prāpnuvanti | katham |</p>
	      <lg>
		<l>kaścittadgata eveha liṅgasaṃkhyādirucyatām |</l>
		<l>sa evābhihitaḥ paścādgavādīnjñāpayiṣyati ||</l>
	      </lg>
	      <p>etāvatī cecchabdaśaktiḥ kalpitā tadgatamevaiṣā guṇaṃ bravīti | kiṃ tataḥ paraṃ śaktyantarakalpanayā | pūrvayaiva vyavahāropapatteḥ | ayaṃ tvevamādiṣvekaśabdopāttatvena saṃbandhaniyamo na śabdaśaktivaśena | tataḥ kartṛsaṃkhyādiṣvapi ta<note><p>tadeveti—yadeva gavādiśabde supā kevalasaṃkhyābhidhānamabhyupagataṃ tadevetyarthaḥ |</p></note>devābhyupagantavyamityanabhidheyatvahāniḥ | tatrāpare manyante |</p>
	      <lg>
		<l><pb n="919"/>śoṇe 'pi naiva vājitvamanuktvā tadgate 'bhidhā |</l>
		<l>dṛṣṭā hi na kvacidbuddhiragṛhītaviśeṣaṇā ||</l>
	      </lg>
	      <p>kathaṃ hyaśvatve 'nucyamāne tadavacchinnaraktatvapratyayo jāyeta | raktatvāviśiṣṭo hyasau guṇo gama<note><p>gamayiṣyatīti—guṇinamaśvamiti śeṣaḥ |</p></note>yiṣyatīti cenna | gavādiṣu vyabhicārāt | aikāntikaṃ hi gamakaṃ bhavati | na ca raktatvamaśvatvāvyabhicāri | dravyamātraṃ tvaikāntikatvādgamayenna tadviśeṣam | tasmādubhayorapyaśvatvaraktatvayoranyonyavyabhicāritvenāgamakatvādvastvantaropasthāpitānyataragrahaṇāsaṃbhavācca śoṇaśabdābhidheyatvamabhyupagantavyam | na hi tatra vastvantarasādhāraṇyenāśvatvamevaikāntikaṃ kenacidgamitam | kartuḥ punaraikāntikaṃ bhāvanayopādānaṃ viśeṣarūpeṇa cetyuktam | athavā 'stu śoṇaśabdenāśvatvaikārthasamavāyiguṇamātrā<note><p>abhidhānāmiti—tathā 'pi saṃkhyāyāḥ kartraikāntikatvābhāvena na śoṇadṛṣṭāntena kartṛgamakatā yukteti śeṣapūraṇaṃ jñeyam |</p></note>bhidhānam | kathamanavagataviśeṣaṇā viśeṣye buddhiriti cet | ucyate |</p>
	      <lg>
		<l>aśvatvaṃ naiva śoṇasya viśeṣaṇatayeṣyate |</l>
		<l>guṇajātyantaraṃ tvetaddaivāttatsaṃgatiṃ gatam ||</l>
	      </lg>
	      <p>yadi hi raktatvamātramayaṃ brūyāttato 'śvatvena viśeṣaṇamākāṅkṣecchaktyantaraṃ vā, yena tade kārthasamavāyyeva raktatvaṃ vadet | eṣa tu yathaiva sattāguṇatvayoravācakastathā raktatvamatikramya śoṇatvaṃ nāma raktāvāntarajātiṃ vadati | sā cāśveṣveva vidyate na gavādiṣvityaśvatvaṃ pratīyate na raktatvādivatsaṃśayo bhavati | kīdṛśaṃ punastadgavādiraktatvātirekeṇa śoṇatvaṃ yadaśceṣu samavetamanyatra cāsamavetamiti | ucyate |</p>
	      <lg>
		<l>sarvapuṃsāṃ svasaṃvedyaṃ pratijāti guṇāntaram |</l>
		<l>kvacittasya viśeṣeṇa kvacitsāmānyato 'bhidhā |</l>
	      </lg>
	      <p>sarvajātiṣu tāvatsvavyaktimātrānusāriṇaḥ kṛṣṇaśuklaraktatvādayo vilakṣaṇaḥ pratyakṣamupalabhyante | tatra kvacitsato viśeṣasya vācakaḥ śabdo nāstīti pramāṇāntaragamyaviśeṣamaṅgīkṛtya sāmānyamātreṇābhidheyatvam | kvacitpunaḥ śoṇādiviśeṣaśabdāsadbhāvādviśeṣarūpeṇābhidhānam | tathā kvacidapabhraṃśena kaścidviśeṣaḥ pratideśamabhidhīyate | yathā rauhiṇikā gauriti | na kadācidaścāyāṃ śāṭyāṃ vā raktaguṇāyāmevamabhidhānaṃ bhavati | <pb n="920"/>tasmājjātyantarāṇyeva śoṇatvaka<note><p>aśvatvaikārthasamavāyiśuklāvāntarajātiḥ karkatvam |</p></note>rkatvagaura<note><p>manuṣyatvaikārthasamavāyiśuklāvāntarajātirgauratvam |</p></note>tvādīnyaśvamanuṣyādisabandhīnyabhidhīyamānāni teṣvapi pratyayamādadhati yathā gotvaṃ sāsnādimatsviti na vācyatvamāśaṅkayam | etenaiva kumā<note><p>manuṣyatvaikārthasamavāyinī bālyāvāntarajātiḥ kumāratvam | uṣṭratvaikārthasamavāyinī ca sā karabhatvam | hastitvaikārthasamavāyinī ca sā kalabhatvam | aśvatvaikārthasamavāyinī ca kiśoratvam | gotvaikārthasamavāyinī ca vatsatvam | mahiṣatvaikārthasamavāyinī ca bālyābāntarajātirbarkaratvam |</p></note>rakarabhakalabhakiśoravatsabarkarādayo viśiṣṭajātisaṃbaddhabayoviśeṣavacanatvena manuṣyoṣṭrahamtyaśvādīnāṃ grahaṇe satyapyavācakā iti vyākhyātam | tathā hi |</p>
	      <lg>
		<l>bālatvādau samāne 'pi tadgataiśceṣṭitādibhiḥ |</l>
		<l>vayobhedāḥ prasidhyanti pratijāti vyavasthitāḥ ||</l>
	      </lg>
	      <p>atha yaduktaṃ gavādiṣvapi tadgatasaṃkhyādimātrābhidhānādeva jātiviśeṣasiddheranabhidheyatvaṃ prasajyata iti | tatra brūmaḥ |</p>
	      <lg>
		<l>na śoṇatvādivansaṃkhyā jātibhede 'pi bhidyate |</l>
		<l>ubhayorabhidheyatvaṃ nātra śabdena tāvatā ||</l>
	      </lg>
	      <p>yadi hi śoṇatvādivadgavāśvagatānāmekatvādīnāmapi pratyakṣeṇa viśeṣo lakṣyeta tata evaṃ kalpyeta | yadi ca yathā śoṇaprātipadikamavibhaktāvayavaṃ guṇāśvatvayorvācakamāpadya mānamanekaśaktikalpanābhayādanyataravācitvenādhyavasīyamānamaśvatvasya vyabhicāritvenāgamakatvādavyabhicāriguṇavacanatvenāvadhāritamevaṃ gotvasaṃkhyayorapi samānaśabdābhidhānabhājoranyatarasyāvyabhicāritayā vācakatvamavadhāryeta | na tu tadasti | saṃkhyāyāstāvatsarvatra paricchedātmakatvānna kaścidbhedo dṛśyate | na ca tāvāneva śabda ubhayorvācakatvena saṃbhāvyate | anvayavyatirekābhyāṃ prātipadikena jātyabhidhānādvibhaktyā ca saṃkhyābhidhānāt | na cānekaśabdasyānekārthakalpanādoṣaḥ | yadi tatrānekasya śabdasya śaktyanekatvaṃ na kalpyeta tato 'nyatarasyānarthakatvameva bhavet | na ca saṃkhyāsaṃkhyeyayoravyabhicāritvaṃ, yenānyataraducyamānamitarasya gamakaṃ syāt | tathā hi |</p>
	      <lg>
		<l>paricchedo gabādīnāṃ na kayācinna saṃkhyayā |</l>
		<l>na kvacicca na saṃkhyeye saṃkhyā saiva pravartate ||</l>
	      </lg>
	      <p>nanu ca liṅgaṃ prātipadikenaivocyamānaṃ pratijātaṃ vilakṣaṇamavyabhicārirūpeṇa pravartamānaṃ śoṇatvāditulyaṃ syāt | naitadevam |</p>
	      <lg>
		<l>acetaneṣu yattāvadgamyate na vilakṣaṇam |</l>
		<l>tena vṛkṣādijātīnāṃ vācyatvaṃ na niṣedhati ||</l>
	      </lg>
	      <lg>
		<l><pb n="921"/>tathā yatrāpi ṭābādisaṃbandhātstrī pratīyate |</l>
		<l>tatrāpi prāk tato jātervācyatvamavadhāryate |</l>
	      </lg>
	      <p>yadyapi ṭābādayaḥ strīliṅgasya dyotakatvānna bhedena vācakā bhavanti | pūrvasyaiva ca śaktyantaramāvirbhāvayanti tathā 'pi prāk ṭābādibhyo yacchabdarūpaṃ tasyāpratītāvasthe liṅge jātiṃ prati śaktiḥ kalpitā na paścādapanetuṃ śakyā | tathā yatra vibhaktisaṃbandhāt puṃstvaṃ napuṃsakatvaṃ cābhivyajyate tatrāpyevameva jātyabhidhānaṃ yojyam | yatra tu prāgeva vibhaktestannivṛttau vā satyāṃ śuddhādeva prātipadikādanyataraliṅgapratyayo bhavati yathā hastī nā devadattaḥ śrīḥ sarit toyaṃ vārīti, tatra tathātvābhyupagame 'pi na kiṃcidviruddham | athavā vinā 'pi śabdavibhāgenārthapratītāvutpādyamānāyāṃ sarvasvasaṃvedyena vibhāgena prathamataraṃ jātiṃ pratipadyate | kiṃca |</p>
	      <lg>
		<l>vyaktidharmaśca puṃstvādiḥ prāktato na pratīyate |</l>
		<l>na ca jātāvabuddhāyāṃ vyaktiḥ kaiścitpratīyate ||</l>
	      </lg>
	      <p>tena kāmaṃ liṅgameva jātigamyaṃ bhavenna jātirliṅgagamyā | nityaṃ copasarjanībhūtamaivetadgamyamānaṃ nārhati prādhānyena pratīyamānāyā jāterabhidheyatvaṃ vārayitum | na ca gopaśvādiśabdeṣvanyataraliṅgābhivyaktirjātivadasti | tasmājjātistāvadabhidheyā | sā yatra liṅgaṃ na vyabhicariṣyati tatra gamiṣyatyapi | yatrāpi vyabhicāre satyanyataḥ pratīyate tatra tadeva gamakaṃ tadanugṛhītā vā jātiḥ prātipadikaṃ veti yatheṣṭaṃ kalpyate | tasmānna śoṇāditulyatā | pacatyādiśabdeṣvapi yadi saṃkhyā sarvakārakāntaravyāvṛttarūpā kartṛmātrānusāriṇī śoṇatvavadupalabhyeta tatastayā nāma kartā gamyatāṃ, tāvatā 'pyanabhidheyo bhavatyeva | yadā tu pūrvoktena nyāyena saṃkhyābhedo na labhyate, prativastu cānantānyekatvādijātyantarāṇi na śakyante kalpayituṃ tadā bhāvanādhātvarthābhyāmevopādānamādartavyam | kiṃca |</p>
	      <lg>
		<l>śoṇādīnāṃ na cānyena jātirbuddhau nidhīyate |</l>
		<l>kleśastenā ' 'śritastatra na tvatrāpyevamiṣyate ||</l>
	      </lg>
	      <p>yadi śoṇasyāpi kaścidanyo 'śvamupanayennaivāsau svayaṃ kliśyet | saṃkhyāyāśca bhāvanādhātvarthāvupanetārāviti na svayamāyasyati | bhāvanopasthāne cokto viśeṣaḥ | tasmādanabhidheyasyaiva karturviśeṣyatvaviśeṣaṇatvopapatterapramāṇamabhidhānaśaktikalpanamityavagacchāmaḥ | <pb n="922"/>evaṃ nyāyenāvadhārite kaścidāgamavirodhaṃ darśayannāha—<hi rend="bold">prakṛtipratyayau pratyayārthaṃ saha brūta ityācāryopadeśātkartā śabdārthaḥ karma cetyavagamyata iti</hi> |</p>
	      <lg>
		<l>laḥ ka<note><p>laḥ karmaṇi ca bhāve cākarmakebhya iti | pā. sū. ( 3—4—69 ) |</p></note>rmaṇīti sūtreṇa caśabdātkarttarīti ca |</l>
		<l>ādeśasthānivattvācca liṅarthau kartṛkarmaṇī ||</l>
	      </lg>
	      <p>nanu sūtrārthenaivā ' 'gamavirodhe darśite prakṛtipratyayau pratyayārthamityetasaṃbaddham | kathamasaṃbaddham | yadā pūrveṇa nyāyena kartuḥ prādhānyamapi pūrvapakṣavādinā darśayitavyaṃ tadetadabhidhānaṃ prādhānyaṃ cobhayamapi smṛtisiddhaṃ darśayati | yasmātprakṛtipratyayau saha brūtaḥ pratyayārthaśca kartā karma ca smaryate, tasmātkriyāviśiṣṭayostayorabhidhānādastyeva śrutiprakaraṇa virodha iti | tatra ‘laḥ karmaṇi ca’ ityatra tāvadekāntenābhidheyatvena kartṛkarmaṇorupādānam | ‘ka<note><p>pā. sū. ( 3—1— 68 ) |</p></note>rtari śap’ ityatra punarekamabhidheyatvadarśanam | anyattu kartarīti parasaptamī | na ca śabdasaṃniveśe kartā paratrāvasthitaḥ saṃbhavatyataḥ ‘ā<note type="reference"><ref cRef="MīSū:3.1.9.18">( a. 3 pā. 1 a. 9 sū. 18 )</ref></note>narthakyāttadaṅgeṣu’ iti śabde kāryaṃ vijñāyate | tatraiṣo 'rthaḥ—kartṛvācini sārvadhātuke pratyaye paratrāvasthita iti | sarvathā tāvatpratyayārthaḥ kartetyuktamācāryaiḥ | tasmādayuktamanabhidheyatvānumānamiti | taducyate |</p>
	      <lg>
		<l>vācyavācakasaṃbandho nā ' 'cāryairupadiśyate |</l>
		<l>anyathā 'nupapattyā hi vyavahārātsa gamyate ||</l>
	      </lg>
	      <p>tatra nāmā ' 'gamavirodho yukta udbhāvayituṃ yatra nyāyāgamau samānaviṣayau bhavataḥ | iha tu nyāyasyānya eva viṣayaḥ kiṃ vācyaṃ kiṃ gamyamānamiti | anya eva vyākaraṇasmṛterekārthaprayuktānāṃ kaḥ sādhuḥ ko 'pabhraṃśa iti | na cānyaviṣayeṇānyaviṣayasya durbalasyāpi bādho yuktaḥ | kimuta vācyagamyamānaviṣayatvena pratyakṣameva sarvasvasaṃvedyasya | tena yadyapi kartā śabdārtha ityevamācāryā vadeyustathā 'pi svaviṣayādanyatra vadanto nā ' 'dartavyā bhaveyuḥ | te tu naiva tathā vadanti | nanu pratyakṣameva sūtramudāhṛtam | satyaṃ na tu śāstrasvarūpamālocya | kiṃ tarhi | ekadeśālocanena | na ca tāvanmātreṇa śāstravirodhodbhāvanaṃ śakyam | kutaḥ |</p>
	      <lg>
		<l>sarvāṇyeva hi śāstrāṇi svapradeśāntaraiḥ saha |</l>
		<l>ekavākyatayā yuktamupadeśaṃ pratanvate ||</l>
	      </lg>
	      <p>yadi śāstraikadeśālocanena tadviruddhatvamabhyupagacchatā śāstravirodha udbhāvyate tataḥ ‘surā na pātavyā’ ityasyāpyekadeśena pānaṃ hi vihitamakurvan śāstraviruddhaṃ kuryāt | tathā <pb n="923"/>bhinnavākyeṣu ‘yāvajjīvamagnīhotkaṃ juhoti’ ityādimātrā<note><p>mātrāpekṣayeti—‘dīkṣito na juhoti na pacati’ ityādyapavādairekavākyatvasattvepītyarthaḥ |</p></note>pekṣayā dīkṣito 'pyajuhvan pratyaveyāt | vyākaraṇe 'pi ‘mide<note><p>pā. sū. ( 7—3—82 ) |</p></note>rguṇaḥ’ ityetāvanmā<note><p>etanmātra iti—pā. sū. ( 1—1—5 ) ‘kṅiti ca’ iti sūtrāntaraikavākyatvāparyālocana ityarthaḥ |</p></note>tre dṛśyamāne bhinna ityatra guṇākaraṇaṃ śāstraviruddhaṃ syāt | tasmānnaikadeśena virodha udbhāvanīyaḥ | āha ca—</p>
	      <lg>
		<l>anya evaikadeśena śāstrasyārthaḥ pratīyate |</l>
		<l>anyaśca paripūrṇena samastāṅgopasaṃhṛtau ||</l>
	      </lg>
	      <p>viśeṣeṇa tu vyākaraṇe | tatra hyekaikasminpade prāyeṇāṣṭādhyāyī vyāpriyate | tena ‘laḥ karmaṇi ca’ ityasvaikadeśāntaraparipūrṇasya yo 'rthastena saha virodhaḥ parihartavyaḥ | iha<note><p>kiyadbhirekadeśāntaraiḥ ‘laḥ karmaṇi’ iti pratyayavidhiḥ paripūrṇo bhavatīti viśeṣāpekṣāyāmāha—iha cetyādinā |</p></note> caitāvatā pratyayavidhiḥ paripūryate | <note type="reference"><ref cRef="Aṣṭā:3.1.1">pā. sū. ( 3—1—1 ) |</ref></note>pratyayaḥ | <note type="reference"><ref cRef="Aṣṭā:3.1.2">( 3—1—2 )</ref></note>paraśca | <note type="reference"><ref cRef="Aṣṭā:3.1.3">( 3—1—3 )</ref></note>ādyudāttaśca | <note type="reference"><ref cRef="Aṣṭā:3.1.4">( 3—1—4 )</ref></note>anudāttau supsitau | <note type="reference"><ref cRef="Aṣṭā:3.1.91">( 3-1-91 )</ref></note>dhātoḥ | <note type="reference"><ref cRef="Aṣṭā:3.1.92">( 3—1—92 )</ref></note>tatropapadaṃ saptamīstham | <note type="reference"><ref cRef="Aṣṭā:3.1.93">( 3—1—93 )</ref></note>kṛdātiṅ | <note type="reference"><ref cRef="Aṣṭā:3.1.94">( 3—1—94 )</ref></note>vā 'sarūpo 'striyām | <note type="reference"><ref cRef="Aṣṭā:3.2.123">( 3—2—123 )</ref></note>vartamāne laṭ | <note type="reference"><ref cRef="Aṣṭā:3.4.67">( 3—4—67 )</ref></note>kartari kṛt | <note type="reference"><ref cRef="Aṣṭā:3.4.69">( 3—4—69 )</ref></note>laḥ karmaṇi ca bhāve cākarmakebhyaḥ | <note type="reference"><ref cRef="Aṣṭā:3.4.77">( 3—4—77 )</ref></note>lasya | tibādayaḥ | <note type="reference"><ref cRef="Aṣṭā:1.3.92">( 1—3—12 )</ref></note>anudāttaṅita ātmanepadam | <note type="reference"><ref cRef="Aṣṭā:1.3.77">( 1—3—77 )</ref></note>śeṣātkartari parasmaipadam | yuṣmadasmadupapadādiṣu madhyamādayaḥ | <note type="reference"><ref cRef="Aṣṭā:1.4.101">( 1—4—101 )</ref></note>tiṅastrīṇi trīṇi prathamamadhyamottamāḥ | <note type="reference"><ref cRef="Aṣṭā:1.4.102">( 1—4—102 )</ref></note>tānyekavacanadvivacanabahuvacanānyekaśaḥ | <note type="reference"><ref cRef="Aṣṭā:1.4.21">( 1—4—21 )</ref></note>bahuṣu bahuvacanam | dvayekayordvi<note type="reference"><ref cRef="Aṣṭā:1.4.22">( 1—4—22 )</ref></note>vacanaikavacane iti | parāṇi ca saṃjñāparibhāṣādirūpeṇa lopāgamavarṇavikārādiśāstrāṇi sarvāṇyekaṃ vākyam | ekavākyatā ca sati viśeṣaṇaviśeṣyabhāve bhavati nānyathā | so 'pi ca sāmānādhikaraṇyena vā bhavati samānavibhaktyantānāṃ, vaiyadhikaraṇyena vā | kriyākārakarūpaḥ śeṣaśeṣirūpaśca | tadihānaupayikatvādavayavānta<pb n="924" break="no"/>rāṇyupekṣya lādeśāḥ kartari karmaṇi ca bhavanti | <hi rend="bold">ekasminnekavacanam | dvayordvivacanam | bahuṣu bahuvacana</hi>mityeteṣāṃ viśeṣaṇaviśeṣyabhāvaḥ sāmānādhikaraṇyavaiyadhikaraṇyapravṛttiśca cintyate | tatra tāvadbahudvayekaśabdāḥ saṃkhyāvacanāstāmanabhidhāya saṃkhyeye vṛttyasaṃbhavādityākṛtyadhika<note type="reference"><ref cRef="MīSū:1.3.adhi.9">( a. 1 pā. 3 a. 9 )</ref></note>raṇe sthāpitam | pātañjale 'pi ca keṣu bahuṣviti praśnapūrvakamupakramya tatra doṣānabhidhāya saṃkhyāvacanatvamevāvadhāritam | bahutve dvitvaikatvayoriti vivaraṇāt | kathamantareṇa bhāvapratyayaṃ bhāvapradhāno bhavati nirdeśa iti pṛṣṭe bhavati yadā prathama eva guṇaḥ svaprādhānyena vivakṣyata iti vyākṛtam | tathā hi |</p>
	      <lg>
		<l>pūrvameva guṇaḥ kaścitsvātantryeṇa vidhīyate |</l>
		<l>kaścida dravyāṅgabhāvena tato niṣkṛpya cāparaḥ ||</l>
	      </lg>
	      <p>yatra guṇaḥ prathamameva svapradhāno vivakṣitastatrānutpādyaiva bhāvapratyayaṃ vinā ca sāmānādhikaraṇyaṃ saṃbaddho bhavati paṭasya śukla iti | yatra tu dravyopasarjanatvena ca na nipkarṣo vivakṣyate tatra sāmānādhikaraṇyaṃ bhavati śuklaḥ paṭa iti | yatra punarupasarjanatvena vivakṣitvā paścānniṣkarṣavivakṣā bhavati tatra yasya guṇasya hi bhāvāt dravye śabdaniveśastadabhidhāne ‘tvata<note type="reference"><ref cRef="Aṣṭā:5.1.119">pā. sū. ( 5—1—119 ) |</ref></note>lau’ iti bhāvapratyayotpattiḥ | svaprādhānyavivakṣāyāṃ tvasāvanaṅgatvād guṇa eva na bhavati na taddvāreṇa dravye śabdaniveśaḥ | tena nāsau tadā tasya dravyasya śabdaprayogaṃ bhāvayatīti bhāvapratyayena nābhidhīyate | pūrvameva niṣkṛṣṭatvānniṣkarṣakāriṇaḥ pratyayasya niṣphalatvaṃ syāt | tadā tarhi nityaṃ saṃkhyeye ṣaṣṭhyaiva bhavitavyam | satyameṣa utsargaḥ | kadācittu yathaiva guṇavacanaḥ śabdo guṇopasarjanadravyapratipipādayiṣayā tacchabdasamānādhikaraṇo bhavatyevameva guṇyupasarjanaguṇavivakṣāyāṃ guṇaśabdānurodhena sāmānādhikaraṇyaṃ bhavati | tulyo hi heturabhedopacāralakṣaṇayoḥ | tathā 'pi tveṣa prayogo na pracura iti na śīghramitaravatpratibhāti | yadā tu nāma kathaṃcidāpatati tadaitena nyāyenānusartavya iti kathyate | tasmādastyantareṇāpi bhāvapratyayaṃ pratyayayogyavastupradhāno nirdeśaḥ | evaṃ ca sati ‘dvyekayoḥ’ iti dvivacanaṃ samarthitaṃ bhaviṣyati | anyathā hi |</p>
	      <lg>
		<l>dvyekasaṃkhyeyasaṃghāte bahutvamupajāyate |</l>
		<l>dvyekeṣviti bhavettatra yadi saṃkhyeyatantratā ||</l>
	      </lg>
	      <p>saṃkhyeyapradhāne hi nirdeśe dvau caikaśceti kṛte bahuvacanameva prāpnoti | saṃkhyāprādhānye ti dvitvaikatvayoḥ prādhānyādātmīyasaṃkhyānirdeśo bhavati dvyekayoriti prayogaḥ | kasmā<pb n="925" break="no"/>tpunarviśiṣṭameva bhāvapratyayena na nirdiśyate | vaktṛvivakṣāyā bahupakāratvāt | a<note><p>evaṃ nu sūtrakārasya pāṇineḥ śūnyahṛdayatāpatteḥ svamatena mahābhāṣyasūcitameva prayojanaṃ pradarśayati—athavetyādinā |</p></note>thavā yadi bahutve bahuvacanamiti kriyeta tato yathā vaipulyaṃ mahattvaṃ vā śabdasyārthaḥ, bahuḥ samudro bahurodana iti | yacca triprabhṛtīnāṃ dvitvātirekasāmānyaṃ tayorubhayorapyaviśeṣeṇa bahuvacanaṃ prāpnoti | tatra bahuṣvityucyate | kathaṃ nāma bhedanibandhanasaṃkhyāvācyeva bahuvacanaṃ syāt | ataśca bahurodana ityekavacanaṃ siddham | yastu saṃkhyāprādhānyapakṣe tadeke manyanta ityekatvaprādhānyādekavacanaprasaṅgaścoditaḥ so 'nyatvavācyatvena parihṛtaḥ | tasmādbahutvādiṣu bahuvacanādīnīti siddham | evaṃ ca sati tiṅvidhāne lādeśatvātkartari tibityekaṃ vacanam | ekavacanasaṃjñatvanāccaikatve tibityaparam | tatra yadi vā 'nayoḥ parasparamasaṃbadhya tipaiva kevalena saṃbandhaḥ syāt kartari tibekatve veti | athavaikasminkartarīti pratipannaviśeṣaṇāviśeṣyatvayostibviṣayatvam | ta<note><p>tatra na tāvadityādinā ‘tatra naivaṃ bhavati’ ityādi bhāṣyaṃ vyākṛtaṃ vijñeyam |</p></note>tra na tāvadaviśeṣitayostipā saṃbandhaḥ | kutaḥ |</p>
	      <lg>
		<l>anekasminnapi prāptiḥ kartari syāttipastathā |</l>
		<l>sarvakārakasaṃsthe ca saikatve ca prasajyate ||</l>
	      </lg>
	      <p>yadi hi svatantrameva kartaryekatve cānyonyanirapekṣavākyabhedena tibvidhānamiṣyate tataḥ prayogakāle tadvadeva nairapekṣyamiti dvibahuṣvapi kartṛṣu prāpnoti | kārakāntaragate 'pi vaikatve | tasmādavaśyaṃ prathamaṃ viśeṣaṇaviśeṣyasaṃbandho 'bhyupagantavyaḥ | sa caikavibhaktyantatvatsāmānādhikaraṇyena | tatrāpi śrautatvābhāvādekasya lakṣaṇāvṛttirvibhaktivipariṇāmena vā vaiyadhikaraṇyasaṃbandhaḥ | sāmānādhikaraṇye tāvadavasthitasaṃkhyāprādhānyānurodhena kartṛśabdo lakṣaṇāmabhedopacāraṃ vā bhajate naikaśabdaḥ, | saṃkhyeyapradhānyaprasaṅgāt | tataśca sāmānā<note><p>sāmānādhikaraṇyasaṃbandhamarthamiti—sāmānādhikaraṇyoktyā vivakṣitaṃ kartṛsaṃbandharūpamarthamityarthaḥ |</p></note>dhikaraṇyasaṃbandhamarthaṃ mukhyayā vṛttyā darśayitumupasarjane ṣaṣṭhī prayuktā <hi rend="bold">karturekatva ityartha i</hi>ti | athavā bhinnārthaviṣaye sāmānādhikaraṇyaṃ na bhavati | na ca vyadhikaraṇayorekavibhaktyantayoḥ ṣaṣṭhyā vinaivaṃjātīyakaḥ saṃbandho 'vakalpate | na ca saṃbandhamantare <pb n="926"/>ṇābhipreto 'rthaḥ sidhyati | tadā 'vaśyaṃ kartavye 'nyataravibhaktivipariṇāme tenaiva nyāyena saṃkhyāprādhānyānnityaṃ ca viśeṣaṇe ṣaṣṭhīprayogādevaṃ vipariṇāmena kathyate <hi rend="bold">karturekatva</hi> iti | dūrāpagataścātraikatvasya vibhaktivipariṇāmaḥ | arthāntarabuddhiprasaṅgāt | yadi caikatvasya kartari karmaṇi cetyucyate tato 'nya evārtha āpadyeta | ekatvaṃ yaḥ karoti yacca tasya karmeti | tasmā<hi rend="bold">tkarturekatva</hi> ityevamādinā darśite kartṛkarmaviśiṣṭā ekatvādayaḥ pratyayavācyāḥ śāstrānugatā ityavirodhaḥ | evaṃ ca vyākhyāyamāne yallaukikena nyāyena bhāvanātaḥ prāptatvātkārakānabhidhānamavagataṃ tadapyanugataṃ sūtrairbhiviṣyati | sūtrākṣarāṇi ca ‘dvyekyoḥ’ ityevamādītyetadapekṣya niyamyamānāni viśeṣaṇaviśeṣyatvādinyāyānugatāni bhaviṣyanti | <hi rend="bold">laukikanyāyānugataśca sūtrārtha</hi> ityasyāparo 'pyabhiprāyo yathā loke kartṛkarmaviśiṣṭasaṃkhyāpratipattiriyamevaṃ vyākhyāyamāne 'nugatā bhavati | anyathā hi svātaḥtryeṇetaranirapekṣalakṣaṇavyākhyāne lokaprasiddhiviparītaparasparāsaṃbaddhasaṃkhyākārakamātravācitvagrāhī sūtrārthaḥ syāt | na kevalametāvanmātram | kiṃ tarhi | sva<note><p>svagotreṇeti—vyākaraṇagotreṇānusṛto yo 'yaṃ nyāyo vyākhyāprakārastenāpi varjitāni sūtrākṣarāṇi bhavantītyarthaḥ |</p></note>gotreṇāpi sūtrākṣarāṇi nyāyāpetāni syuḥ | viśeṣaṇaviśeṣyatayā tu vyākhyāne sarvaṃ nyāyyaṃ bhaviṣyati | tatraitatsyāt | tvayā mīmāṃsakena vacanavyaktikuśalena bhūtvā svamanīṣikayaivamucyate | na tu vyākaraṇasaṃpradāya evamavasthita ityata āha—<hi rend="bold">āgamo 'pi cāyameva yadā ekatvādayo vibhaktyarthāstadā karmādayo viśeṣaṇatveneti</hi> | dvābhyāmapi vākyakārabhāṣyakārābhyāṃ bahuvacanavārtike 'nabhihitavārtike ca dvāvapi karmatvādyekatvādivācyatvapakṣau dūramanusṛtyānte nirdoṣatayā 'vadhāritam | karmādiviśiṣṭā ekatvādayo vibhaktyarthāḥ | itarathā yeṣu keṣucidbahuvacanaṃ prāpnoti | anabhihitādhikāraśca na kartavyaḥ syāt | anyatrāpyabhihite 'bhidhānābhāvāttiṅkṛttaddhitasamāsābhihiteṣu karmādiṣu kaḥ prasaṅgo dvitīyādīnāṃ yenānabhihitādhikāraḥ kriyeta | anabhihitānāṃ tu karmādīnāmekatvādiṣu dvitīyādaya iti naitadanuktaṃ gamyate | na hi nyāyena teṣāmabhihitānāmanabhihi<pb n="927" break="no"/>tānāṃ ca kaścidviśeṣo dṛśyate | tadetadvārtikopasaṃhāre spaṣṭaṃ bhāṣyakā<note><p>patañjalinetyarthaḥ |</p></note>reṇoktam ‘ekatvādiṣu vibhaktyartheṣu kartavyo 'nabhihitādhikāraḥ karmādiṣu tvanarthaḥ’ iti | <hi rend="bold">nanvetadapyasti | yadā karmādayo vibhaktyarthāstadaikatvādayo viśeṣaṇatvene</hi>tyetatpūrvapakṣavacanatvādanupanyasanīyaṃ sadabhyupetyavādenopanyastam | etaduktaṃ bhavati | yadā 'pi karmādayo viśeṣyabhūtāḥ prādhānyena vibhaktyarthāścintyante tadā 'pyekatvādaya eva viśeṣaṇatvenāvasthitāḥ santo 'bhidhīyante | anabhihitānāṃ viśeṣaṇatvānupapatterviśeṣasya cānyata eva siddheḥ | bhavati hī<note><p>īdṛśyāmiti—viśeṣaṇasyānyato 'siddhiḥ, viśeṣyasya cānyataḥ siddhirītīdṛśyāmityarthaḥ |</p></note>dṛśyāmavasthāyāmupasarjanaparatvaṃ vidheryathā lohitoṣṇīṣādiṣu | athavā 'rthaśabdena prayojanamabhidhīyate | yadā 'pi te prayojanam—tādarthyena vibhaktiḥ prayujyata ityarthaḥ | yadvobhayorvacanayorutsṛṣṭa<note><p>unsṛṃṣṭayoriti—anirdiṣṭaviṣayaviśeṣayorityartha |</p></note>yoryathāsaṃbhavaṃ niveśādekaṃ tiṅviṣayaṃ yatpūrvamudāhṛtam | aparaṃ tu subviṣayaṃ bhaviṣyati | tatra karmādīnāṃ vibhaktyarthatvābhyupagamāt | nanu ca samānatvādbahuvacanādiśāstrasyaikarūpye sati yathaiva tiṅā karmādiviśiṣṭasaṃkhyābhidhānānna kārakābhidhānaṃ jātaṃ tathaiva supāmapi prāpnoti | tataśca ‘yatka<note type="reference"><ref cRef="MīSū:3.1.adhi.6">(a. 3 pā. 1 a. 6) atratyaṃ bhāṣyam</ref></note>raṇābhidhāyinyā vibhaktyā saṃyujya nirdiśati’ | ‘tadāga<note type="reference"><ref cRef="MīSū:4.1.5.15">( a. 4 pā. 1 a. 5 sū. 15 ) |</ref></note>me hi taddṛśyate tasya jñānam’ ityādivyavahāravirodhaḥ syāt | tatra kecidāhuḥ | ekamapi śāstraṃ prayojanavaśātsaṃbandhibhedena bhidyamānamanyathā ca viśeṣaṇaviśeṣyabhāvapratipattestiṅkṣuṃ viśeṣyatvena saṃkhyāṃ ca vakṣyati | supsu viśeṣaṇatveneti | athaitenāparitoṣaḥ, tato 'nyathocyate |</p>
	      <lg>
		<l>śāstre yadyapi naiteṣāmabhidheyatvamāśritam |</l>
		<l>tathā 'pyāśritasiddhyarthamabhidheyatvamiṣyate ||</l>
	      </lg>
	      <p><pb n="928"/>śāstre hi kāryavaśenānabhidheyasyāpyabhidheyatvaṃ pāribhāṣikamāśrīyate | na ca tāvatā loke tathaiva prasajyate | na ca karmādayonabhidheyā evetyetacchāstre 'bhihitam | kiṃ tarhi | ekāntābhidheyaikatvādiviśeṣaṇaṃ tāvadbhavantītyetadvyākhyātameva | tasmādviśeṣaṇatāmevaite pratipatsyante | tadyatra na śāstreṇa na nyāyenābhidheyatvaprāptistatrānabhidheyā vijñāsyante | yatra punaḥ śāstroktāṃ viśeṣaṇatāmanabhidhīyamānāḥ pratipattuṃ na śakṣyanti tatra nyāyalabhyāmananyagatitvādabhidheyatāmapi pratipatsyante | arthāpattyā vā śāstreṇāpyabhidheyatayoktā bhaviṣyanti | tatra tiṅkṣu bhāvanopasthānādviśeṣaṇatvasiddhernāvaśyamabhidheyatvamaṅgīkartavyam | supsu punaḥ prātipadikārthānāmekatvādīnāṃ cākārakeṣu kārakāntareṣu ca vyabhicārādanyatarapratipādanaśaktau vihatāyāmanyasya ca bhāvanādhātvarthādergamakasyānabhidhānānna kiṃcidupasthāpakamastīti svayaṃ kārakamanabhidhāya tadviśiṣṭasaṃkhyābhidhānānupapatteḥ kārakamapyabhidheyaṃ bhavati | nanu ca kevalakārakapadaprayogābhāvādavaśyaṃbhāvyākhyātapadābhihitabhāvanopanītānāmeva kārakāṇāṃ tiṅkṣviva saṃkhyāsaṃbandho 'vakalpiṣyate | kathamavakakalpate | yadā vākye svaniyatapadakrameṣu kadācidākhyātaśabdātprathamaprayuktena subantena vṛkṣamiti kārakapratyayo janyamāno nābhidhānamantareṇa sidhyati | nanu tatrāpi kriyāsaṃbandhātprākkārakatvānupapattestāvatkārakavibhaktyā notpattavyaṃ yāvatkriyāsaṃbandho nopadarśitaḥ | tataśca kriyāpūrvakatvaṃ saṃpratipadyata iti | satyam | vakturevaṃ, śrotā punarthaḥ prathamameva vṛkṣamiti śṛṇoti na tena kriyā tatsaṃbandho vā 'nyataḥ pūrvamavadhāritaḥ | kiṃ tarhi | śabdamātrātkārakaṃ pratipadyānumānenārthāpattyā vā vaktrā pūrvatarasaṃkalpitāṃ kriyāṃ pratipadyate | anyathā hītaretarāśrayatvaṃ syāt | kutaḥ |</p>
	      <lg>
		<l>kriyayā kārakaṃ gamyaṃ kārakeṇa kriyā tathā |</l>
		<l>ekasyāpyanapekṣatve na mūlamavadhāritam ||</l>
	      </lg>
	      <p>dvayoḥ saṃbandhinoravaśyamekasyetaranirapekṣaṃ pratītimūlamabhyupagantavyam | tadiha yadi kriyāgamyaṃ kārakaṃ tataḥ kriyā kena pratyāyyata iti vaktavyam | na ca tāvadvṛkṣaprātipadikaṃ kriyāyā vācakaṃ, śākhādimajjātimātravacanatvāt | nāpi prādipadikārtho gamako, vinā 'pi kriyayopapatteḥ | athocyeta | na jātucitkaścinniṣkriyaḥ saṃbhavatyato 'stitiṣṭhatyādikā kācidekāntenā ' 'kṣiptā kriyā bhaviṣyati | athavā ‘astirbhavantīparaḥ prathamapuruṣo 'prayujyamāno 'pyastīti gamyate’ ityevaṃ sakriya<note><p>sakriyatvāditi—sarvasya prātipadikārthasya sakriyatvātkriyākṣepadvārā kārakākṣepasiddherna pūrvoktetaretarāśrayāpattiriti śaṅkābhiprāyaḥ |</p></note>tvātkārakākṣepaḥ setsyatīti | tadanupapannam | kutaḥ |</p>
	      <lg>
		<l><pb n="929"/>tiṣṭhatyādāvupātte 'pi kriyāmātre hyakarmake |</l>
		<l>kartṛmātramupāttaṃ syānna karmādi niyogataḥ ||</l>
	      </lg>
	      <p>sāmānyena hyatrāstyādikriyā kācitprātipadikārthenā 'kṣipyeta | na cāsau sarvakārakākṣepe samartheti karmādīnāmanyatprāpakaṃ mṛgyam | na ca vibhaktiḥ kriyāṃ bravīti yayā karmā ' 'kṣipyeta | na ca saṃkhyā kriyākārakaviśeṣākṣepasamarthetyuktam | ato na kārakapratītiṃ muktvā 'nyatkriyāyāḥ pratyāyakamasti | tatra yadi kārakasyāpi kriyā pratyāyikeṣyate tataḥ sphuṭataramitaretarāśrayeṇobhayorapi nirmūlatvamāpadyate | tasmādihānanyagatikatvāttkārakaṃ vibhaktivācyaṃ tatsaṃbandhācca tadanurūpakriyākṣepa iti vaktavyam | yadā tarhi kriyāpadapūrvakaṃ kārakapade prayujyate tadā tatsaṃbandhayogyāyāḥ kriyāyāḥ pūrvatarapratītatvena kārakapratyāyanasāmarthyādvibhaktibhiḥ, saṃkhyāmātramabhidhīyeta | satyamevamapi prāpsyadyadi nityamākhyātopakramāṇyeva vākyāni prāyokṣyanta teṣāṃ tvaniyamenaiva prayogaḥ sarvadā sthitaḥ | gāṃ paśya paśya gāṃ ceti | tasmānnānabhidheyatā | nanvevamapyabhidhānaśakterapyaniyamena bhavitavyam | na śakyamevaṃ bhavituṃ yadā hi subantapūrvaprayogāpekṣayā kalpitā vācakaśaktistadā kimasau prayogāntare 'panetuṃ śakyate | na hyanityaḥ śabdārthasaṃbandhaḥ, śaktidvayaniyamaśca saṃbandha ityu<note><p>pratipattāvupādānātsāhitye ca vivakṣite | niyamyate yadekasyāṃ saṃbandhaḥ so 'rthaśabdayoḥ || 13 || ityādinā ślokavārtike saṃbandhākṣepavāda uktamityarthaḥ |</p></note>ktam | athocyeta | ākhyātapūrvaprayogāpekṣayā vibhakteḥ śaktyabhāve 'vadhārite 'vaśyaṃbhāvini caikarūpye 'tyantamaśaktireva bhavatviti | tadayuktam | kutaḥ |</p>
	      <lg>
		<l>satyapyavyāpṛtā śaktiḥ kṛtārthatvānna duṣyati |</l>
		<l>asatyāstu phalaṃ tasyāḥ prārthitaṃ durlabhaṃ bhavet ||</l>
	      </lg>
	      <p>sarvatraiva yasya kasyacitkāryasya sadasadbhāvadarśanādviruddhasadasadbhāvātmakatvānabhyupagame satyaikarūpyaṃ parigṛhyate | tatsadbhāvaḥ parigrahītavyaḥ | satāmapi pratibandhātkāraṇāntarābhāvādanyato vā siddheḥ kāryānārambhāvirodhāt | asataśca kāryavelāyāṃ devairapyaprāpteranimittakāryotpādaprasaṅgādityuktaṃ saṃba<note><p>vidyamānasya cārthasya dṛṣṭamagrahaṇaṃ kvacit | na tvatyantāsato 'stitvaṃ kaṃcitpratyupapadyate || 33 || ityādinā ślokavārtike saṃbandhākṣepaparihāra uktamityarthaḥ |</p></note>ndhanityatve | tasmātkalpitā vācakaśaktirnāmapūrvaṃ tāvatprayoge vyāpariṣyate | vipa<note><p>viparyaye—paśya gāmityādyākhyātapūrvaprayoga ityarthaḥ |</p></note>ryaye punarudāsiṣyate | labdhātmakatvādvā śrautatve sati anumānapratyayaṃ nirākurvantī kāryamārapsyate | ataśca siddhāḥ supāṃ karmādayo 'pyarthāḥ |
	      <pb n="930"/>tiṅāṃ tu niyatapaurvāparyavaśādekāntena dhātvarthabhāvanābhyāmupasthāpitayoḥ kartṛkarmaṇoḥ paścātsaṃkhyā 'vagamyata iti na kadācidapi kārake viśeṣame vācakaśaktikalpanāvasaraḥ | tataśca nityānumeye kartṛkarmaṇī iti siddham |</p>
	      <p>athātra kaścidanumānakuśala āha—<hi rend="bold">nanu kartṛdvitvāddvivacanaṃ karturekatvādekavacanaṃ kartṛbahutvādbahuvacanam</hi> | <hi rend="bold">tena nūnaṃ kartā śabdārtha</hi> iti | ko 'bhiprāyaḥ | kartṛviśeṣapratyāyanārthaṃ yaḥ śabda ucyate devadattādistena saha pacatyādīnāṃ prayujyamānānāṃ tadanuvartanaṃ sarvaprakāraṃ dṛśyate | tattu sāmānādhikaraṇyādbhavati | sāmānādhikaraṇyaṃ ca dvayorapyekaviṣayatve kalpyeta | tena yadi hi devadattādayaḥ sāmānyataḥ pacatiśabdenābhihitāstatastaiḥ sāmānādhikaraṇyaṃ labhyate | lakṣaṇayā ' 'kṛ<note><p>( a. 1 pā. 3 a. 9 )</p></note>tyaru<note type="reference"><ref cRef="MīSū:3.1.adhi.6">( a. 3 pā. 1 a. 6 )</ref></note>ṇādhikaraṇoktanyāyena bhaviṣyatīti cet | na | taṇḍulasthena pākena lakṣayitumaśakya<note><p>vikledanadhātvarthavādimate tāvattaṇḍulasamavetasya pākasya devadattaniṣṭhena kartṛtvenaikārthasamavāyābhāvāllakṣaṇāśaktiṃ vadati— aśakyatvāditi |</p></note>tvāt | tatsamavetameva hyekatvādi lakṣayituṃ śakyate nānyasamavāyi | tatraitatsyāt | adhiśrayaṇādayo 'pi devadattasamavetāstasya pākatvenocyanta iti | satyamucyante na tu taddvāraṃ sāmānādhikaraṇyaṃ bhavati | gotvāruṇatvādīni hi viśeṣye svātmānurūpapratyayotpādanānmatublopābhedopacāranimittatāṃ pratipadya śabdaṃ pravartayanti sāmānādhikaraṇyaṃ kārayanti natvevamadhiśrayaṇādirūpāpanno devadatto gamyate yenābhedopacāramanublopau syātām | ato yathā daṇḍādiśabdā devadattādisāmānādhikaraṇyaṃ na pratipadyante daṇḍo devadatta iti, yathā vā 'dhiśrayaṇādayaḥ pāko vā devadatta iti prayogo na bhavati tathā pacati devadatta ityapi na syāt |</p>
	      <lg>
		<l>tasmātpacatiśabdādirvācakaḥ kartṛkarmaṇoḥ |</l>
		<l>tatpadābhedavartitvātpaktapakvā<note><p>pakvādiśabdavaditi | anena ca ‘karturekatvādekavacanam’ ityādibhāṣyoktamanumānamevaṃ vivṛtaṃ vijñeyam, pacatiśabdaḥ kartṛvācī, devadattādikartṛpadābhedavartitvāt’ paktṛśabdavat | pacyetaśabdaḥ, karmavācī, odanādikarmapadābhedavartitvāt, pakvaśabdavat, iti |</p></note>diśabdavat ||</l>
	      </lg>
	      <p>abhedavartitvaṃ hi tatpadasāmānādhikaraṇyamasaṃdigdhavācakeṣu kṛdanteṣu paktā devadattaḥ pakva odana ityādiṣu dṛṣṭam | yatra ca kartṛkarmavacanatvaṃ nāsti tatra sāmānādhikaraṇyama<pb n="931" break="no"/>dṛṣṭaṃ yathā pākādiśabde | kiṃ ca<note><p>‘nanu karturekatvādekavacam’ ityādibhāṣyoktena sākṣāddhetunā 'numānaprayogāntaraṃ darśayati— kiṃ cetyādinā—pacatiśabdaḥ, kartṛvacanaḥ, kartṛgatasaṃkhyāviśeṣānuvartanāt, paktā devadatta iti vākyasthapaktṛśabdavat | pacyateśabdaḥ, karmavacanaḥ, karmagatasaṃkhyāviśeṣānuvartanāta, pakka odana iti vākyasthapakvaśabdavaditi cānumānaprayogo draṣṭavyaḥ |</p></note> |</p>
	      <lg>
		<l>tacchabdopāttatadbhūtasaṃkhyābhedānuvartanāt |</l>
		<l>tathaiva vācakatvaṃ syāddṛṣṭāntau tāvihāpi ca ||</l>
	      </lg>
	      <p>pacati devadattaḥ pacato devadattayajñadattau pacanti devadattayajñadattaviṣṇumitrādaya iti yaiva kartṛvācini devadattādiśabde saṃkhyā saivā ' 'khyāte 'pi dṛśyate | yatra cāsau dṛśyate sa vācako dṛṣṭo yathā paktā devadattaḥ—paktārāvityādi | tathā karmaṇyapi pacyata odanaḥ pacyete odanaśākau pakva odanaḥ pakvau śākaudanāvityādīni pakṣadṛṣṭāntodāharaṇāni vaktavyānīti | kiṃ ca |</p>
	      <lg>
		<l>tayorabhihitatvena vibhaktipratibandhanāt |</l>
		<l>sādharmyaṃ pūrvamevānyaddevadattena pacyate ||</l>
	      </lg>
	      <p>itaśca vācako yenānabhihitādhikāravihitakārakavibhaktipratibandho dṛśyate pacati devadattaḥ pacyata odana iti | yadi hi vācakatvaṃ na syāttataḥ ‘a<note><p>pā. sū. (2—3—1)</p></note>nabhihite’ ‘ka<note><p>pā. sū. (2—3—2)</p></note>rmaṇi dvitīyā’ ‘kartṛka<note><p>pā. sū. (2—3—18)</p></note>raṇayostṛtīyā’ iti ca vibhaktiprāptirna kenacitpratibadhyeta | yathā pacyate devadattena pacatyodanamiti | yatastu khalu pratibandhastenāvagamyate paktṛpakvasādharmyeṇaiva vācakatvam, sādharmyādanyadvaidharmyaṃ tadevaṃ darśayitavyam | yatra ca vācakatvaṃ nāsti tatra kārakavibhaktipratibandho 'pi nāsti, yathā pacyate devadattena pacatyodanamiti |</p>
	      <lg>
		<l>itaśca<note><p>‘nanu kartuḥ’ ityādibhāṣyaṃ prayogāntaraparatayā vyācaṣṭe—itaścetyādinā | ayaṃ ca ślokatātparyārthaḥ| pacatipacyateśabdau, kartṛkarmabodhakau, kartṛkarmaviśeṣabodhakatvāt, yat yadviśeṣabodhakaṃ tat tadbodhakam, yathā śadbaviśeṣākārabodhakaṃ śrotraṃ śadbabodhakamiti |</p></note> bodhakaḥ śabdastadviśeṣāvabodhanāt |</l>
		<l>yathā śrotramakārasya bodhakaṃ śabdabodhakam ||</l>
	      </lg>
	      <p>yadi pacatiśabdādibhiḥ kartṛkarmaṇī nocyeyātāṃ kathaṃ tadviśeṣaḥ saṃkhyā 'bhidhīyate | tannābhidhatte tadviśaṣemabhidhatta iti hi vipratīṣiddhametat | na hi śrotraṃ <pb n="932"/>śadbasāmānyamagayattadviśeṣamakāraṃ gamayati | na ca śabdasyābhidhātṛtvādanyādṛśaṃ bodhakatvaṃ bhavati | bhāvanayā hi gamyamānatve 'rtha eva bodhakaḥ syānna śabdastasmādapi vācakatvam | kiṃ ca |</p>
	      <lg>
		<l>viśeṣaṇaiśca saṃbandhāducyate kartṛkarmaṇī |</l>
		<l>na hyanuktasya saṃbandhaḥ svaguṇairavakalpate ||</l>
	      </lg>
	      <p>itaścābhidhīyete viśeṣaṇaiḥ saṃbadhyamānatvādiha śobhanaḥ pacati śobhanaḥ pacyate | yatrānayorviśeṣaṇasaṃbandhastatrābhidheyatvamapi dṛṣṭaṃ yathā śobhanaḥ paktā ramaṇīyaḥ pakva iti | yatra tvabhidheyatvaṃ nāsti tatra viśeṣaṇasaṃbandho 'pi na dṛṣṭo yathā śobhonamāsyata iti | na ca gamyamānasya viśeṣaṇasabandho yathā dhūmaśabdādagneravagatasya na jvalanādibhiḥ saṃbandha iti | tadetatsarvaṃ ‘nanu karturekatvādekavacanam’ ityādinaiva darśitatvādbhāṣyakāreṇa na prapañcitam | tadgatasaṃkhyāyogyatvaṃ sāmānādhikaraṇyādibhirvinā nopapadyate | tasmādabhidhānapakṣa eva nyāyya iti |</p>
	      <p>atrābhidhīyate | yattāvaduktaṃ vācakaḥ pacatyādiśabdaḥ kartṛkarmaṇoḥ sāmānādhikaraṇyāditi | tatra yadi vācakaśaktyā 'stitvamanumīyeta tataḥ pūrvoktenārthāpattibhaṅgena sarvapramāṇānupapatteranupalabdhivirodhaḥ | sarvaśaktīnāṃ cārthāpattirevaikaṃ pramāṇam | sā cehānyathā 'pyupapatternirākṛtā | anumānavirodhaśca | nābhidhātā kartṛkarmaṇoḥ pacatyādiśabdastadatya<note><p>tadatyanteti—kartṛkarmabhyāmatyantamavinābhūto yo bhāvanārūpaḥ pratyayārthastadabhidhāyitvādityarthaḥ |</p></note>ntā vinābhūtārthābhidhāyitvāt | yo yadatyantāvinābhūtārthābhidhāyī sa tasya na vācakaḥ, yathā śiṃśapāśabdo vṛkṣatvaniyataśiṃśapā<note><p>śiṃśapātvasyeti—vācako na vṛkṣatvasyeti śeṣapūraṇam |</p></note>tvasya | tathā<note><p>kartṛkarmaṇonarabhidheyatve prayogamāha—tathetyādinā | kartakarmaṇī tiṅā nābhidhīyete, tiṅvācyayā bhāvanayā kadā 'pyatyajyamānatvāt, yat tiṅvācyena na tyajyate tanna tenābhidhīyate, yathā kartṛkarmatvāśrayabhūtadevadattaudanādidravyamiti | tathā kartṛkarmaṇī tiṅā nābhidhīyete, tiṅaḥ kartṛkarmaviṣakavyāpārābhāve 'pyabhidheyabhāvanāvinābhāvena pratīyamānatvāt,yadvyāpārādvinā 'pi ca pratīyate, tanna tenābhidhīyate | yathā śiṃśapāśabdavyāpārādvinā 'pi pratīyamānaṃ vṛkṣatvamiti ca tātparyārthaḥ |</p></note> kartṛkarmaṇī nābhidheye tiṅā, tadabhidheyāparityāgāt | tadvyāpārādvinā 'pi ca pratīyamānatvātdravyatvavat | tasminneva śiṃśapāśabde vṛkṣatvavat | kārakatvādākhyātānabhidhānaṃ karaṇādivat | tiṅśabdasyāvācakatvamākhyātatvādāsyata ityādivadityebamapi śakyaṃ vaktum | nanvacandraḥ śaśītivadetallaukikaviruddhamanumānam | naiṣa doṣaḥ | yadi vayaṃ pratyāyyatvaṃ pratyāyakatvaṃ vā nihnumahi tato lokaviruddhaṃ brūyām | vācyavācakaśaktipratiṣedhastvayaṃ kriyate | na ca tena lokaprasiddhivirodhaḥ | pratyayotpādamātreṇa kṛtārthasya <pb n="933"/>lokasyābhidheya<note><p>abhidheyeti—gavādibdānāṃ gotvādijātirabhidheyo 'rthaḥ | gamyamāno 'rtho vyaktiḥ, prādīnāmupasargāṇāṃ dyotyo 'rthaḥ—gamanādistiṣṭhatītyādidhātvarthaḥ’ yogarụ̄dhānāṃ paṅkajādiśabdānāṃ viṣayaḥ padmatvādirityarthaḥ |</p></note>gamyamānadyotyaviṣayarūpārthacatuṣṭayavivekānādārāt | yadi tu lokaprasiddhaṃ pratyāyyapratyāyakatvamātraṃ sādhyeta tataḥ prāguktena bhāvanādvārapratītyabhyupagamātsiddhasādhanam | lokavirodho 'pi tavaivā ' 'padyeta | kutaḥ |</p>
	      <lg>
		<l>loko yadanyataḥ siddhaṃ nābhidheyaṃ tadicchati |</l>
		<l>yathā śrotragṛhītatvātsvarūpaṃ nābhidhīyate ||</l>
	      </lg>
	      <p>śeṣā api pratijñādoṣāḥ pū<note><p>pūrvokteneti—vaktavyaścaiṣa kaḥ śabdo nāśitvena prasādhyate || 318 || triguṇaḥ paudgalovā 'yamākāśasyāthavā guṇaḥ | varṇādanyo 'tha nādātmā vāyurūpo 'rthavācakaḥ || 319 || padavākyātmakaḥsphoṭaḥ sārūpyānyanivartane | ityādinā śabdanityatvādhikaraṇe ślokavārtikoktena mārgeṇetyarthaḥ |</p></note>rvoktena mārgeṇa varṇasphoṭajātyādiśabdavikalpanayā śaktidravyakārakavikalpena vyatirekāvyatirekapraśnena ca vaiyākaraṇaṃ prati yojayitavyāḥ | tathā sāmānādhikaraṇyaṃ śrautaṃ lākṣaṇikaṃ vā heturucyate | śrautaṃ tāvadubhayorapyasiddham | kasmāt | asmākaṃ bhāvanāmātrābhidhānāt | tava śaktimātrakārakatvābhyupagamāt | devadattādiśabdo hi dravyavacano na śaktiṃ bravīti | kārakaṃ cābhidadhatpratyayaḥ śaktimātrarūpeṇābhidadhyānna dravyarūpeṇa tasmākārakatvāt | yasyāpi hi dravyaṃ kārakaṃ tenāpi śaktirviśe ṣaṇatvenāvaśyamabhyupagantavyā | tadra<note><p>tadrahiteti—nirvyāpārasya dravyasya kārakātvāyogācchaktivyatiriktasya ca vyāpārasyāsaṃbhavādityarthaḥ |</p></note>hitadravyavyāpārāsaṃbhavāt | tataścā ' 'kṛtya<note type="reference"><ref cRef="MīSū:1.3.adhi.9">(a. 1 pā. 3 a. 9)</ref></note>dhikaraṇācchakterevābhidhānamiti dravyaśabdena saha sāmānādhikaraṇyānupapattiḥ | śaktivacanastu naivā ' 'khyātasamabhivyāhṛtaḥ kaścicchabdo 'sti yena saha śrautaṃ sāmānādhikaraṇyaṃ syāt | sa hi kārakavibhaktyanto bhavet | na cedānīṃ kārakavibhaktiḥ prayujyate | yasya<note><p>yasya tu śaktyanabhyupagantuvaiśeṣikasyetyarthaḥ |</p></note> tu dravyaṃ kārakaṃ tasya yad dravyaṃ kenacitkārakātmanā 'vadhāritaṃ tasya jātivat tattvāpāyāt yāvatsadbhāvaṃ kārakāntarāvivakṣā prāpnoti | śaktipakṣe 'pyaviśiṣṭamiti cet | na | ekadravyāśritānāṃ tāsāmāvirbhāvatirobhāvavivakṣāvaśena tathā tathā 'bhidhānāt | dravyasya tvekātmakatvādapekṣākāraṇarahitasya na vivakṣāntaraṃ prāpnoti |</p>
	      <lg>
		<l>yadi ca dravyavācitvaṃ suptiṅanteṣvapīṣyate |</l>
		<l>tato liṅgādiyogaḥ syātsattvabhāvāt kṛdantavat ||</l>
	      </lg>
	      <p>yathaiva pācakādiśabdeṣu dravyaprādhānyātsattvarūpapratyayo bhavatyevaṃ suptiṅanteṣvapi syāt | tataśca yathaiteṣveva pācakaṃ brūhi pācakena kṛtaṃ pācakāya dehīti kārakāntara<pb n="934" break="no"/>yogo bhavatyevaṃ pacatyodanamityādiṣvapi prāpnoti | tasmācchaktimaddravyakārakapakṣe 'pyavaśyaṃ niṣkṛṣya śaktimātraṃ suptiṅbhyāmabhidheyameṣṭavyam | tathā sati hi |</p>
	      <lg>
		<l>āvirbhūtaikayā śaktyā dravyamātmavaśīkṛtam |</l>
		<l>na śaktyantarayogitvaṃ tadaiva pratipatsyate ||</l>
	      </lg>
	      <p>tena kārakāntarāyogo liṅgasaṃkhyārahitatvaṃ ca dravyapradhānakṛtavailakṣaṇyena siddham | tataścāvasthitaṃ śrutisāmānādhikaraṇyesyobhayorasiddhatvam | atha lakṣaṇayā sāmānādhikaraṇyamaviśeṣitaṃ vā hetustataḥ siṃho māṇavaka ityadiṣvantareṇāpi vācyavācakabhāvaṃ sāmānādhikaraṇyaṃ dṛṣṭamityanaikāntikatā | yacca śrautaṃ sāmānādhikaraṇyaṃ tasya ko 'rthaḥ | samānamadhikaraṇamiti samānaṃ vācyamityarthaḥ | na hyanyathā śabdasyārtho 'dhikaraṇaṃ bhavati | sarvaśabdānāmanadhika<note><p>anadhikaraṇatvāditi—bhīmāṃsakamate śabdasya dravyatvābhyupagamāddravyasya cānāśrayatvādityarthaḥ |</p></note>raṇatvādākāśādhikara<note><p>vaiyākaraṇamatenā ' 'ha—ākāśeti |</p></note>ṇatvādvā | vācyasya tu viṣayatvapratipattyā 'dhikaraṇatvamucyate | tadapi ca lakṣaṇādinivṛttyarthaṃ mukhyatvena viśeṣyate | tataśca mukhyayā vṛttyā samānādhikaraṇaṃ—samāno viṣayaḥ, samānāmabhidheyamiti yāvat | tataścaivaṃ sādhanaṃ bhavati | vācakaḥ pacatiśabdo devadattasya, tacchabdasamānārthatvāddevadattavacanatvādityarthaḥ | tataścānityaḥ śabdo 'nityatvāditivatpratijñātārthaikadeśo hetuḥ syāt | tadbhū<note><p><ref cRef="MīSū:1.1.adhi.7">(a. 1 pā. 1 a. 7)</ref> ityatra padāni tāvadvarṇā vā svarūpainaṃ kadācana || 10 || ityārabhya, na ca vastvantarārambhaḥ padārthaistadanugrahāt || 46 || ityantena granthena ślokavārtike 'bhihitena nyāyenetyarthaḥ</p></note>tādhikaraṇoktena ca nyāyena ṣaṣṭhā<note type="reference"><ref cRef="MīSū:6.8.10.36">(a. 6 pā. 8 a. 10 sū. 36) | atratyabhāṣyoktena ca nyāyenetyarthaḥ</ref></note>ntavakṣyamāṇena ca śabdayo stadbuddhyorarthayorarthabuddhyorityādibhirvyavahāra<note><p>vyavahārakāle—anumānavyavahārakāla ityarthaḥ |</p></note>kāle sāmānādhikaraṇyaṃ vikalpa sarvaprakāramasiddhatvaṃ gavāśvādiśabdāviśeṣādvā 'naikāntikatvamudbhāvanīyam | anumānavirodhoktaireva hetubhirmukhyasāmānādhikaraṇyanirākaraṇādasiddhatā nirṇetavyā | sapratisādhanatā ca vaktavyā | dṛṣṭānto 'pi yadi tāvacchaktyabhidhānatvena tataḥ sādhyavikalatā | na hi pācakādiśabdāḥ śaktiparāḥ | kiṃ tarhi | śaktyantarāyogitvācchaktimatparā ityuktam | sati ca śaktiparatve tathaiva mukhyasāmānādhikaraṇyātmakameva hetuvikalatvam | pācakādiśabdavadeva pradhānabhūtaśaktyanabhidhānaprasaṅgātsiṣādhayiṣitadharmaviśeṣaviparītasādhanatā | athavā yadā mukhyaṃ sāmānādhikaraṇyamasiddhaṃ tadetaradavācakeṣveva dṛṣṭamiti viruddhatā | na ca <pb n="935"/>lakṣaṇāyāṃ gauṇatve vā vācakatvamastīti tatsi<note type="reference"><ref cRef="MīSū:1.4.12.23">(a. 1 pā. 4 a. 12 sū. 23)</ref></note>ddhisūtre ‘arthābhidhā<note type="reference"><ref cRef="MīSū:3.2.1.1">(a. 3 pā. 2 a. 1 sū. 1)</ref></note>nasaṃyogāt’ ityatra ca sādhitam | tena vipakṣa eva nāstītyevaṃ śakyaṃ vaktum | evaṃ pareṣvapi sādhaneṣu yathāsaṃbhavaṃ yojayitavyam | tadgatasaṃkhyopādānamapi śaktigatatvena tāvadasiddham | na hi śaktyātmakakārakāśrayāḥ saṃkhyāḥ kenacidiṣyante | dravyāśritatvāttāsām | atha tu yadgatāmasau saṃkhyāmupādatte tasyaiva pratidravyasya vācaka iti pratijñāyate | tataḥ pūrvābhyupagamavirodhaḥ | na hi kaścidvaiyākaraṇa ākhyātasya dravyavacanatvamicchati | yadi tu vācyalakṣitagatasaṃkhyābhedopādānamabhedopacārādvā gauṇamevaitaddhetustataḥ siṃho devadattaḥ siṃhau devadattayajñadattau siṃhā devadattayajñadattaviṣṇumitrā ityādibhiravaikāntikam | pācakādau yāvati pacatikartrabhidhānaṃ tāvati saṃkhyābhedopādāyitvaṃ nāsti vibhaktivācyatvātsaṃkhyāyā iti hetuvikalatā | yatra tu vibhaktau tadasti tasyāṃ kartrabhidhānābhāvātsādhyavikalatā | tena tṛtīyāntameva kiṃcitpadamudāhartavyam | tatrāpi tu sarve sāmānādhikaraṇyavaddoṣāḥ saṃbhavantītyasādhanatvam | idamaparamanaikāntikatvam | gośabdo na bravīti dravyam | atha tu tadgatasaṃkhyābhedamupādatte | naivaiṣa vipakṣa iti yadi vedadākṛ<note type="reference"><ref cRef="MīSū:1.3.adhi.9">(a. 1 pā. 3 a. 9)</ref></note>tyadhikaraṇamasmai vyākhyātavyam | <hi rend="bold">kataradatrānumānaṃ bādhitumarhatīti</hi>—sapratisādhanatāṃ yathoktāṃ darśayitvā <hi rend="bold">yathā ' 'kṛtivacane śabda</hi> iti parakīyasyānaikāntikatāmudbhāvyā ' 'tmīyena nirṇayaḥ kṛtaḥ | yadapi ca kārakavibhakteḥ pratibandhanaṃ tadapi yadi tāvatsarvasyāstato 'siddham | prathamāyā apyabhihitakārakavibhaktitvāt | atha yasyāḥ kasyāścittato 'nabhidhāyakeṣvapyapavādeṣu tadastītyanaikāntikatā | ‘ubha<note type="reference"><ref cRef="Aṣṭā:2.3.66">pā. sū. (2-3-66) |</ref></note>yaprāptau karmaṇi’ iti parisaṃkhyānātkarmagatā ṣaṣṭhī na tāvatkartāramabhidhatte | atha ca kṛdantābhihitākriyāsaṃbandhikartṛvibhaktiḥ ṣaṣṭhīṃ pratibadhnāti | yattvanabhihitādhikārokte dvitīyātṛtīye prāpnuta iti | tadanupapannam | kutaḥ |</p>
	      <lg>
		<l>saṃkhyāyāṃ kārake vā dhīrvibhaktyā hi pravartate |</l>
		<l>ubhayaṃ cātra tatsiddhaṃ bhāvanātiṅivabhaktitaḥ ||</l>
	      </lg>
	      <p>pacati devadatta ityatra kartṛtvaṃ tāvadbhāvanayaiva bodhitam | yā 'pi saṃkhyā sā 'pi tiṅā | kimanyadavaśiṣyate yadarthaṃ vibhaktirutpadyeta | kathaṃ punaranekakārasaṃnipāte sati kartṛtvameva bhāvanayā devadattasyāvagamitaṃ na kārakāntaratvamiti | yogyatāvaśeneti kecit | <pb n="936"/>devadatto hi pākasya kartṛtvayogyo na karaṇatvādiyogyaḥ | na cākārakasya sata ākhyātena saṃbandho 'vakalpate | tasmātkartṛtvaṃ gṛhṇātīti | na tvetatkāṣṭhāni pacantītyatra saṃbhavati | na hi tāni kartṛtvayogyāni | kiṃ tarhi | karaṇatvārhāṇīti prasiddhametat | athocyeta naivātra kāṣṭhānāṃ kartṛtvam | kiṃ tarhi | karaṇatvabhevedamuktena nyāyena kartṛtvavatsvāṃ vibhaktiṃ notpādayati | eṃ sthālī pacatītyadhikaraṇatvaṃ saptamīm | taṇḍulāḥ pacantīti karmatvaṃ dvitīyām | kuśūlaḥ pacatītyapādānatvaṃ pañcamīm | brāhmaṇāḥ pacantīti saṃpradānatvaṃ ca caturthīm | sarvatra yogyatvasya nirṇayakāraṇatvāditi | tadanupapannam | kartṛpratīteḥ sarvasya svasaṃvedyatvāt | āha | naiveyaṃ kartṛtvapratītirnānākārakapratītireva tu satī tiṅvācyakartṛtvāprasiddhivāsanāvaśena tatsāmānādhikaraṇyabuddhyā ka<note><p>kartṛvaditi pā. |</p></note>rtṛpratyayavadābhāsate | yastu nipuṇaḥ paśyati tasya bhavatyeva tatra tatra kārakavivekaḥ | tathā hi |</p>
	      <lg>
		<l>sthālyāderyo 'pi kartṛtvaṃ tadānīmadhyavasyati |</l>
		<l>nā ' 'dhārādanyathābhūtaṃ vyāpāraṃ so 'pi vindati ||</l>
	      </lg>
	      <p>yaṃ hi vyāpāraṃ sādhayantī sthālyadhikaraṇatvaṃ pratipannavatī kartṛtvenāpyabhidhīyamānā tameva pratipadyate | tasmādvaramadhikaraṇatvenaiva sthālyucyata iti kalpitam | lakāravācye tu sati kartaryadhikaraṇādiṣu lakārānutpādātsāmānādhikaraṇyānupapattestiṅā ca saṃkhyānabhidhānātsaptamyādiprasaktau satyāṃ prathamāsiddhyarthaṃ tiṅabhidhānārhakartṛtvameṣāmucyata iti balādabhyupagamanīyaṃ syāt | anabhidhāne tu yasyaiva tiṅuktasaṃkhyāsaṃbandho vivakṣitastadeva siddhaphalatvātphalabhūtāṃ vibhaktimanutpādayadapi gamyate śiṣṭāni punarutpādayiṣyanti | nanvevaṃ sati sarveṣāṃ bhāvanayā gamyamānatvaṃ saṃkhyāsaṃbandhayogyatvaṃ cāstīti sarvadaiva dvitīyānutpādaḥ prāpnoti | naiṣa doṣaḥ | yadyapi kārakāṇi svarūpato gamyamānatvāt tadarthaṃ vibhaktiṃ na prayojayanti tathā 'pi tiṅupāttā saṃkhyā kena saṃbadhyopayujyata iti śeṣasaṃkhyārthamavaśyaṃ vibhaktyantarāṇi prayoktavyāni | nanu tiṅupāttaivāgṛhyamāṇaviśeṣatvātsarvaiḥ saṃbadhyate | kathamekā satī śaknoti saṃbandhum | saṃbadhyamānāyāṃ ca saṃkhyāntaropajana eva prāpnoti | vikalpaḥ syāditi cet | iṣṭa evāsau | yathāprayogaṃ tu vyavasthito na prayogāntarakālaṃ yatheṣṭakalpanayā | yadeva prathamāntamāditaḥ prayuktaṃ tadeva tiṅvācyasakhyāyegyatvena vivakṣitamityavagamya śeṣeṣu yathāsvaṃ vibhaktyantarāṇi prārthyante | yadā tarhi bahuvacanaprayogastadā sādhāraṇyavibhavāccheṣeṣu vibhaktyantarāsaṃbhavaprasaṅga | iṣṭa evaiṣo 'pi yadā sarvāṇi tulyakalpatvena vivakṣyante yathā kāṣṭhādīni pacantītyatra | <pb n="937"/>yadā tu khalu kartṛmātragatameva bahutvaṃ vivakṣyate, kārakāntarāṇi ca śrutyaiva gūṇabhūtāni darśayitavyāni tadānīṃ prāthamyaprādhānyābhyāṃ kartaryevaṃ saṃbhavāttadatikramakāraṇābhāvācca na kārakāntarāṇi gacchatīti kartṛṣveva līyate | kārakāntarāṇāṃ ca svavibhaktibhireva saṃkhyā 'bhidhīyate | yadyevaṃ tataḥ sarvadaiva tiṅabhihitayā saṃkhyayā kartā nātikramitavyaḥ | katha tarhi sthālī pacatīti prayogaḥ | ucyate | kiṃ punaratra yuktaṃ kiṃ kutaścitkāraṇātkartāramatikramyādhikaraṇaṃ saṃkhyayā ' 'śritam | athavā tatsaṃkhyārhaṃ kartṛtvameva sthālyāṃ vivakṣyata iti | kartṛtvavivakṣā yukteti manyāmahe | kutaḥ |</p>
	      <lg>
		<l>na mukhyātikrame kiṃcid dṛśyate kāraṇāntaram |</l>
		<l>mukhyatvasya vivakṣā tu yatheṣṭaṃ na<note><p>nanviti—yasmādityarthaḥ | yasmātkartṛtvasya vivakṣā yatheṣṭaṃ yujyate tasmānmukhyātikrame— kartratikrame na kiṃcitkāraṇaṃ dṛśyata iti ślokārthaḥ</p></note>nu yujyate ||</l>
	      </lg>
	      <p>sarvatraivārthadvaye saṃbhavatyanyatararūpavivakṣā yuktā | saṃbhavati ca sarvakārakāṇāṃ svavyāpārāpekṣayā kartṛtvamiti pu<note><p>svavyāpāre ca kāṣṭhādeḥ karaṇatvādyasaṃbhavaḥ || 66 || ityādinā ślokavārtike vākyādhikaraṇa ityarthaḥ |</p></note>rastātpratipāditam | na hi pradhānakriyāgataṃ kārakavaicitryaṃ svavyāpāraviṣayātkartṛtvādvinopapadyate | tasmāttadeva vivakṣitamiti nyāyyaṃ na kārakāntarasaṃkhyābhidhānamiti | evaṃ ca sati yatkarmasaṃkhyā 'pi kvacidabhidhīyate tatroktaṃ kāraṇam | na ca tadanyatrāstīti vyavasthā | tadā tvanabhihitādhikāro 'pyevaṃ kariṣyate | anabhihite karmaṇa ekatve dvitve bahutve cetyādi | kutaḥ |</p>
	      <lg>
		<l>vibhaktayo vidhīyante yatra tasya viśeṣaṇam |</l>
		<l>yujyate 'nabhidhānaṃ hi na punastadviśeṣaṇe ||</l>
	      </lg>
	      <p>na hyupasarjanasya viśeṣaṇasaṃbandho yujyate | viśeṣyāstvekatvādaya eva punarviśeṣaṇāntarasaṃbandhaṃ sahante pradhānatvam | tathā ca samāsādhikāre 'pyuktaṃ ‘bhavati vai pradhānasya sāpekṣasyāpi samāsaḥ’ iti | tasmādekatvādiṣvanabhihiteṣviti saṃbandhaḥ | etasmiṃstu vyākhyāne kṛtaḥ kaṭa iti śabdayorapi dvitīyā syāt | ubhayatrāpi karmaikatvasyānabhihitatvāt | athaprathamayaivābhihitatvānna bhaviṣyatītyucyate | tadayuktam | prāgeva prathamotpattestatprasaṅgat | api ca kaṭaṃ karoti bhīṣmamudāraṃ darśanīyamityatrāpi kaṭadvitīyayaivābhihitatvādbhīṣmādiṣvabhāvaḥ prasajyate | nanu karmādivibhaktya<note><p>vibhaktyarthasya viśeṣaṇamanabhihitatvāmiti vādina ityarthaḥ |</p></note>rthavādino 'pyaviśiṣṭametat | na | tasya tiṅkṛttaddhita<pb n="938" break="no"/>samāsairanabhihiteṣviti parisaṃkhyānāt | na ca kaṭadvitīyā tiṅadiṣvantarbhūtā yatastayoktānāṃ paryudāso bhavet | nanu mamāpi parisaṃkhyā bhaviṣyati | bhavet | yadi kṛdādīnāmapi saṃkhyā vācyā syāt | na tvete saṃkhyāyāṃ smaryante | nāpi vadanto dṛśyante | tena tiṅaḥ kevalasya grahaṇamupapadyate netareṣām | karmādayastu sarveṣāmarthā iti vaiṣamyam | ataḥ kṛtapācakādiśabdebhyaḥ prāpnuvantyeva dvitīyādaya ityanyaḥ parihāro vaktavyaḥ | sa caivaṃ saṃbhavati | yarhi karmādiviśeṣaṇamanabhihitādhikāraḥ | tathā hi |</p>
	      <lg>
		<l>kṛtaḥ kaṭa itīhāpi karmatvaṃ niṣṭhayocyate |</l>
		<l>tasminnabhihite saṃkhyā na dvitīyāṃ grahīṣyati ||</l>
	      </lg>
	      <p>yasya ca karmādayo vācyā yasya ca tadviśiṣṭā ekatvādayastayorubhayorapyanabhihitatvaṃ karmādiviśeṣaṇam | anabhihite karmarṇi dvitīyā 'nabhihite vā karmaṇi ye ekatvādayo vartante teṣu dvitīyet | yadyapi copasarjanaṃ karmādayastathā 'pi viśeṣaṇena saṃbadhyante | samāsasthaṃ hyupasarjanaṃ viśeṣaṇairna saṃbadhyate | vākyasthaṃ tu ‘ṛddhasya rājñaḥ puruṣaḥ’ itivat saṃbadhyamānaṃ dṛṣṭamevamādi | evaṃ ca vṛttivākyayorviśeṣo bhaviṣyati | vākyasthāśca karmādayaḥ | ataḥ satyapyupasarjanatve śaknuvanti samānavibhaktikānabhihitādhikāraveśeṣyatāṃ pratipattum | tata<note><p>labdhābakāśaḥ pūrvapakṣī punaḥ śaṅkate—tataścetyādinā |</p></note>śca pacati devadatta iti tiṅādibhiranabhihitasya kartuḥ saṃkhyāmabhidhātuṃ tṛtīyā prāpnotyeva | gatārthatvā<note><p>saṃkhyāyāṃ kārake vā dhīrbibhavatyā hi pravartate | ityādivārtikena dattottaratvānna tṛtīyāprāptirityarthaḥ |</p></note>daprāptiriti cenna | bhīṣmādabhiranekāntāt | uktaṃ hyetatkaṭadvitīyayokte 'pi karmaṇi bhīṣmādibhyastadutpattiriti | yadi ca tṛtīyā gatārthatvānnotpadyate tataḥ prathamāvācyā 'pi saṃkhyā gataiveti kāmaṃ sā notpadyate | kevalaprātipadikaprayogāsaṃbhavāttadutpattiriti cet | na | evaṃ sati yathāvihitatṛtīyāprasaṅgāt | na caiṣa nyāyena prasaṅga āpāditaḥ | kiṃ tarhi | āgamena | na cā ' 'gamavirodhe nyāyaḥ kāryakṣamo bhavati | tasmā<note><p>siddhāntī śaṅkāṃ samādadhāti—tasmādityādinā |</p></note>danabhihitaśabda eva lakṣaṇayā viśeṣātmanā 'navagatatve vartate | pacatipacyateśabdābhyāṃ ca saṃkhyāsaṃbandhādarādviśeṣarūpeṇa kartṛkarmaṇī gamyete | tasmāttatadvibhaktirnoṃtpatsyate | kārakāntarāṇi na kadācidevaṃ viśeṣarūpeṇa pratīyanta iti svavibhaktīrutpādayanti | kārakatvāviśeṣe 'pi ca yathā kartṛkarmaṇoreva <pb n="939"/>viśeṣapratītiḥ saṃkhyāsaṃbandhaśca bhavatīti tathokta<note><p>yallakṣaṇo hi bhavataḥ kartā sannabhiśrīyate | ityārabhya—karaṇādīnāṃ tu na vastulakṣaṇā | nāpi śabdalakṣaṇā prādhānyavivakṣā 'stīti nityameva bāhyaśabdopādeyatvamityantena granthena prāguktamityarthaḥ |</p></note>m | yattu bhāvotpannalakārapakṣeṇa vyabhicāro neha pacyate neha bhujyata ityādiṣu pacimātravivakṣāyāṃ kartṛkarmaṇoranāśrayaṇādbhātvarthabhāvanayorāśaṅgayate tataścāgamakatvamiti | tatrocyate |</p>
	      <lg>
		<l>tulyo 'bhidhānapakṣe 'pi sa doṣaḥ śabdagocaraḥ |</l>
		<l>bācakasyāpyanekānto gamakasyeva neṣyate ||</l>
	      </lg>
	      <p>yathaivātra kriyāyā anaikāntikatvādanyatrāgamakatvāmāpādyate tathaiva śabdasyāpi karmānabhidhānāt, odanaḥ pacyata ityatrāpyanabhidhātṛtvaprasaṅga | atha vyabhicāryapyasau kenacidanugṛhītaḥ sannabhidhāsyati tathā mamāpi tadartho gamayiṣyatītyaviśeṣaḥ | tacca sarvatra sakarmakākarmakaśyanbikaraṇetaravikaraṇopapadaviśeṣajñānādana<note><p>abhidhātṛtvavadramakatvaṃ na virudhyata iti pā |</p></note>bhidhātṛtvavadramakatvaṃ vivicyata ityanupālambhaḥ | itarathā teśabdasya bhāvakartṛkarmasu triṣvapi darśanaṃ yateśabdasya śyanvikaraṇātmanepadīyayakyaṅkyaṅpratyayeṣu cāviśeṣa ityatyantasaṃśayahetutvamevābhidhānapakṣe 'pi syāt | tasmāttadbhūtā<note type="reference"><ref cRef="MīSū:1.1.adhi.7">(a. 1 pā. 1 a. 7)</ref></note>dhikaraṇoktenaivānvayavyatirekabhaṅgaparihāreṇa pakṣadvayamapi samarthanīyam | tataśca viśeṣahetubhiḥ śakyo gamakatvapakṣo nirṇetum | athavā mukhya evānabhihitaśabdaḥ | kathaṃ tarhi pacati devadatta iti tṛtīyā notpadyate | paryudastatvāt | kathaṃ paryudastatvam | tiṅā 'bhihitatvāt | kimarthaṃ tarhi purastādanabhidhānakleśaḥ kṛtaḥ | lokavedārthaṃ na vyākaraṇārtham | kiṃ lokavedavyatirekeṇāpi vyākaraṇavyavahārāḥ santi | bāḍham | na hi vṛddhiguṇaśabdau lokavedayorādaijadeḍāṃ vācakau dṛṣṭau | bhavatu saṃjñāparibhāṣāṇāmalaukikatvam | prakṛtipratyayārthāstu na lokavedavyatiriktāḥ prayujyante | kathaṃ na prayujyante yadā ‘laḥ karmaṇi ca’ iti vedalokayoratyantamasanneva lakāraḥ kartṛkarmābhidhāyitvena kathyate | nanu lādeśānāmatra lakāragrahaṇena grahaṇaṃ yuktam | sthānini vā 'rthādeśanamādeśārtham | naitadyuktam | kutaḥ |</p>
	      <lg>
		<l>lakāre lakṣaṇā tāvadādeśārthe prasajyate |</l>
		<l>sthānidvārā 'parokṣā ca vṛttirādeśabhāgbhavet ||</l>
	      </lg>
	      <p>lakāraṃ śrūyamāṇamutsṛjyā ' 'deśā gṛhyanta iti śrutibādhaḥ | athāpi lakārasyaiva vācyāḥ karmādayo 'pyucyante tathā 'pi tenānabhidhīyamānāḥ santaḥ prāgādeśotpatterna śakyāstathā 'dhyavasātum | ante ca nyāyavirodhaḥ sthita eva | ataśca kasmiṃścidasa<pb n="940" break="no"/>mañjase 'vaśyakalpanīye varamabhidheyatvameva pāribhāṣikaṃ kalpitamekāntasyā ' 'śrayaṇīyatvāt | na hi kathaṃcidapi lāvasthāyāmapāribhāṣikamabhidheyatvaṃ saṃbhavati | tena ‘laḥ karmaṇi ca’ ityādeśadvāreṇa lokavedārthamarthādeśanamuta svaśāstre vyavahārārthamiti parīkṣāyāṃ yadi lokavedayostiṅgacyatvaṃ yuktyā 'vakalpayiṣyate tatastādarthyaparikalpanaṃ yuktam | athānavakḷptistataḥ svaśāstrārthatvamiti | tatra tu lokavedārthatvasya pūrva nirākṛtatvāt | pariśeṣataḥ svaśāstrārthatā | tenaitaduktaṃ bhavati | pāṇinermama kartṛkarmaṇī lakārābhihite draṣṭavye iti | kiṃ punarasya prayojanaṃ yadā na lokavedayoste tathopalabhyete | yadyapi ca tatra nāsti prayojanaṃ svaśāstre tvasti | kathaṃ nāmānamihitādhikāreṇa lakāraprayoge tayoramihitatvāśrayaṇātparyudāsaḥ syāditi | tasmādyadyapi paramārthato nābhidhīyete tathā 'pi śāstre 'bhihitavadāśrayaṇādabhihitādhikārāvihite vibhaktī na lakṣyete iti parihṛtaḥ kārakavibhaktiprasaṅga | yattu tadviśeṣābhidhānāditi | tacchiṃśapādaśabdairanaikāntikam | śiṃśāpāśabdo hi na tāvadvṛkṣatvapārthivatvadravyatvasattāprameyatvajñeyatvānāmabhidhāyako 'tha ca tadviśeṣameva śiṃśapāmabhidhatte | tena yathā 'sya sāmānyamanabhidhāya viśeṣābhidhānaśaktirna virudhyate yathā ca cakṣuṣaḥ sāmānyamanityatvamagṛhṇato 'pi rūpagrahaṇaśaktirna virudhyate | yathā ca bhavato 'pi dravyamanabhidhāyaiva tiṅā tadviśeṣaḥ kartṛtvamucyate tathā mama kartrabhidhānādṛte tadviśeṣasaṃkhyābhidhānaṃ draṣṭavyam | yadyapi gamyamānasya viśeṣaṇasaṃbandho nāstyatastatsaṃbandhadarśanādābhidhānamiti | tadapyākṛ<note type="reference"><ref cRef="MīSū:1.3.adhi.9">(a. 1 pā. 3a. 9)</ref></note>tyaru<note type="reference"><ref cRef="MīSū:3.1.adhi.6">(a. 3 pā. 1a. 6)</ref></note>ṇādhikaraṇayorubhayathā 'pi darśanānnirākṛtam | api ca madhuro rasaḥ snigdhaḥ śīto guruścetyanenānaikāntikatvam | atra hi madhurarasasya guṇatvāda guṇāntaraiḥ śītādibhiḥ saṃbandho nāvakalpata ityetatpratipāditaṃ dravyaṃ saṃbadhyate | na ca kathaṃcidapi rasaśabdasya dravyavacanatvam | tathā 'śvasahasreṇa nagaraṃ muṣitamiti gamyamānānāmeva (sādināṃ) moṣakriyāsaṃbandhaḥ | yattu kvacidbhūmādau rūpādau vā na dṛśyate na tāvatā sarvatra sthitiḥ kalpayituṃ śakyate | tasmānnābhidheyaḥ kartā | tataśca śrautatvābhāvānna prakaraṇaṃ bādhyate | yattu karmadharmapakṣe darśapūrṇamāsavidhinaiva vihitatvāt prātyātmiko vidhiranarthakaḥ syāt | tasmātpuruṣārthateti | tatra brūmaḥ |</p>
	      <lg>
		<l>yāvanna vidhisaṃsparśastāvannāsya prayojanam |</l>
		<l>vinā ca tena dhātvartho na kratvaṅgaṃ pratīyate ||</l>
	      </lg>
	      <p>vidhirahito hi dhātvarthaḥ svayameva sādhyatāṃ pratipadyamāno 'napekṣitaprayojanatvānna <pb n="941"/>śakyate darśapūrṇamāsakathaṃbhāvena grahītum | na ca tenāgṛhītaḥ prayogavacanena vidhātuṃ śakyate | tasmādavaśyaṃ prātyātmikena vidhinā sākṣātpāramparyeṇa vā puruṣopakāritvaṃ bodhayitvā dhātvarthaṃ karaṇīkṛtya tadatiritta prayojanasādhyāpekṣāyāṃ satyāṃ saṃnihitadarśapūrṇamāsopakārasaṃbandhe tayā 'ṅgatvaṃ kalpayitavyam | anyathā cetaretarāśrayaṃ syāt | aṅgatvādvidhirvirdheścāṅgatvamiti | tasmādarthavānaṅgavidhiḥ | ataśca vadedityanenaitāvadavagataṃ darśapūrṇamāsopakāraṃ vadanena sādhayediti | tato 'nṛtapadasāmarthyādevaṃ bhavati yadvadanena kuryāttadanṛteneti | punaśca nañsaṃbandhādyadanṛtavadanenopakuryāttanneti vacanaṃ vyajyate | tasmāddarśapūrṇamāsopakārāya vadato yadanṛtaṃ prasajyate tatpratiṣedho vidhīyate | tataśca yāvatkarmārthaḥ saṃvādastatra sarvatrānṛtaṃ varjanīyam | tena yavamayaḥ puroḍāśaḥ kartavya ityevamādāvadhvaryumuktvā saktvarthaṃ me yavā bhaviṣyanti | tasmādvrīhimayaḥ kriyatāmityevaṃ na visaṃvaditavyam | <hi rend="bold">saṃkalpasyeti</hi>—ca tatpūrvatvādvadanameva pratilakṣayati | athavā svena bacanenādhvaryumeva saṃkalpaṃ kārayitveti dviṇijantasya rūpaṃ draṣṭavyam | āha | yadā smṛtiprāptanityānuvāde, saṃyogāntarācca vidhau, nānṛtaṃ vaditavyamityayamaṃśastulyaḥ kiṃ tadā cintāyāḥ prayojanamiti taducyate |</p>
	      <lg>
		<l>smṛtiprāptānuvāde hi smārtaṃ naimittikaṃ bhavet |</l>
		<l>vidhipakṣe yajurvedavidhestadbheṣajakriyā ||</l>
	      </lg>
	      <p>smṛtau ca yadanṛtavadananimittaṃ prāyaścittaṃ tadeva kartavyaṃ yadyanuvādaḥ | vidhau punarasya yājurvedikatvād bhreṣasya yajurvedato yajño vinaṣṭa ityanvāhāryapacane bhuvaḥ svāheti hotavyam | smṛtestvanyataramūlatvānavadhāraṇānna vedabhreṣanimittaprāyaścittāvadhāraṇaṃ syāt | evaṃ mūlamūlibhāvābhyupagame 'pi smṛ<note><p>smṛtyaiva tadartha iti'—nānṛtaṃ brūyāt’ ityanayā smṛtyā niṣedhārtho vidheyatayā 'numṛta ityarthaḥ |</p></note>tyaiva tadarthastadatikra<note><p>tadatikramaścānusṛta iti—‘gāyatrīmanṛte japet’ ityanayā ca niṣedhātikramaśca prāyaścittanimittatayā 'nusṛta ityarthaḥ |</p></note>maścānusṛta iti tadīyameva prāyaścittam | <pb n="942"/>nanu tavāpi yājurvedikatvajñānāttadveda<note><p>tadvedaprāyaścittamiti—‘yadi yajuṣṭo bhuvaḥ svāhetyanvāhāryapacane hotavyam’ ityanena bihitamityarthaḥ |</p></note>prāyaścittameva bhavet | naitadasti | etaddhyāhavanīyādiviṣayatvādāhitāgnyadhikāramavalambate | anṛtapratiṣedhaśca puruṣamātradharmatvādanāhitāgnerapyavasthitaḥ | tenāsya tāvadaśyaṃ smārtaṃ prāyaścittamapekṣaṇīyam | taccedapekṣi tamekatvānnimittasyā ' 'hitāgnerapi tadeva yuktamiti vaidikaprāyaścittābhāvaḥ | kiṃ ca |</p>
	      <lg>
		<l>yajñe 'nyatamavedāṅge bhraṣṭe naimittikaṃ śrutam |</l>
		<l>ayajñāṅgavināśe tu na tasyāvasaro bhavet ||</l>
	      </lg>
	      <p>‘yadyṛkto yajña ārttimiyāt’ iti hi sarve bhreṣā yajñasaṃbandhino nimittatvena śrūyante | jyotiṣṭoṃmasaṃbandhinaśca prakaraṇādāsan | tatra ‘veda<note type="reference"><ref cRef="MīSū:3.3.1.8">( a. 3 pā. 3 a. 1 sū. 8 )</ref></note>saṃyogānna prakaraṇena bādhyeta’ ityanena nyāyena vākyabalīyastvātprakaraṇaṃ tāvadatikramyeta | na tu yajñasaṃbandhaparityāge heturasti | tasmādavagatavedaviśeṣamūleṣvapi puruṣadharmeṣu na tannimittaṃ prāyaścittaṃ kartavyam | yadā tu phalakalpanābhayāt prakaraṇācca kratuyuktapuruṣadharmā bhavantyevaṃjātīyakā iti pūrvaḥ pakṣaḥ | śuddhakratudharmatvaṃ ca siddhāntastadobhayatrāpi yājurvedikayajabhreṣanimittameva prāyaścittamiti prayojanāntaraṃ vaktavyam | taducyate |</p>
	      <lg>
		<l>vidhayo 'pi hi pūrvasminpakṣe saṃskāratāṃ gatāḥ |</l>
		<l>te sarve yājamānāḥ syurdīkṣāsaṃskāravargavat ||</l>
	      </lg>
	      <p>sarve hi samidādayaḥ kratvantaragatāḥ stotraśastrajapādayaśca pūrvapakṣavādinaḥ puruṣasaṃskārāḥ | te ca ‘yāja<note type="reference"><ref cRef="MīSū:3.8.2.4">( a. 3 pā. 8 a. 2 sū. 4 )</ref></note>mānāstatpradhānatvātkarmavat’ ityanenādhikaraṇena yājamānāḥ syuḥ | tatra samidādīnāṃ yāgātmakatvād dravyatyāgavyāpāreṇa dīkṣaṇīyādivadubhayathā 'pi yājamānatvāt | tadvadeva ca yajamānavivṛddhāvapi tantreṇa prayoga iti na kaścidviśeṣo dṛśyate | ye tu stotraśastrajapādayaste guṇabhūtakartṛkarmaniyamasamartho pradhānaniyamānadhikṛtāṃ pradhānaudgātrādisamākhyāṃ bādhitvā dantadhāvanādibadyajamānakartṛkā bhaveyuḥ | yajamānavivṛddhau ca sādhāraṇadravyatyāganyāyena tantratvaṃ na saṃbhavatīti pratiyajamānaṃ bhidyeran | pratiṣedheṣvapi ca yadā vidhyaṃśa evamavadhāritaḥ kratuyuktapuruṣopakāryanṛtavadanamiti tadā 'syaivānṛtaviśiṣṭapratiṣedhādayamartho bhavati yajamānenā ' 'tmasaṃskārārthamāśīḥprayogādiṣu yaducyate tatra vaikalpikāvadhāraṇe svarūpoccāraṇe vā mṛṣātvaṃ na kartavyamanyatra tvanyeṣāṃ ca yatheṣṭavāditvamiti | śuddhakratudharmapratiṣedhe tu yāvatkratau kiṃcidvadanaṃ yajamānasyartvijāṃ <pb n="943"/>vā 'nṛtaṃ prasajyate tatsarvaṃ na kartavyaṃ kratusaṃbandhitvāviśeṣāt | ataśca yathaiva yajamānena vrīhimayaṃ saṃkalpya na yavamayo dātavyastathaivādhvaryvādibhirapyanyataraṃ pa<note><p>anyataraṃ pakṣamiti—ṣoḍaśigrahaṇatadabhāvādirūpavaikalpikānāṃ prayogārambhe 'dhvaryvādibhiranyatarapakṣāvadhāraṇaṃ kṛtvā punaḥ pakṣāntaragrahaṇena na vitaṃvaditavyamityarthaḥ |</p></note>kṣaṃ kariṣyāma ityuktvā na lāghavādivaśena punarvisaṃvaditavyam | yadapi ca punaḥ saṃskārārthaṃ kiṃcittadapi kratvarthāṃśenaiva varjayitavyam | nanu ca pratiṣedhārthe guṇabhūtaḥ puruṣastata ādhvaryavasamākhyā niyāmiketi praṇītāpraṇayanādivadadhvaryureko 'nṛtapratiṣedhamavalambate | satyamavalambeta yadi pratiṣedhārtho 'nuṣṭheyo bhavet | ayaṃ tvanuṣṭhānābhāvātmakatvānna kartṛviśeṣamapekṣate | śru<note><p>śrutyeti—niṣedhyapadasāhacaryalakṣaṇayetyarthaḥ |</p></note>tyaiva ca pratiṣedhaḥ prāptyā<note><p>prāptyā—niṣedhyaprāptyetyarthaḥ |</p></note> saṃbaddhaḥ | sa<note><p>saḥ—niṣedhyo 'rtha ityarthaḥ |</p></note> yatra prāptastatra svasāmarthyena gacchanna śakyate samākhyayā vārayitum | nanu vadedityetāvādvidhyaṃśamātramālocyamānaṃ samākhyā niyaṃsyati | tataśca pratiṣedho 'pi tadanusāritvānniyato bhaviṣyati | naitadevam | paryavasite hi śāstrārthe tatkarturapekṣāyāṃ satyāṃ samākhyā 'vatarati | na ca vadedityetāvataḥ śāstrārthatvaṃ vijñāyate | pratiṣedhasaṃbandhāddhi tadanuvādatvena sthitam | na cānūdyamānasya śrutamapi viśeṣaṇaṃ bhavatīti grahā<note type="reference"><ref cRef="MīSū:3.1.adhi.7">( a. 3 pā. 1 a. 7 )</ref></note>dhikaraṇe sādhitam | <note><p>kimuta samākhyayeti—yadātadāpadādhyāhāreṇa yojanā ayamāśayaḥ | niṣedhyamātre śāstrārthāparyavasānātkartrapekṣānupapatterniṣedhānvaye cānuvādyatvānniṣedhyasya, grahaikatvādhikaraṇanyāyena śrutanopi kartrā viśeṣyatvāyoge kimu vaktavyaṃ samākhyānikena kartrā viśeṣyatāyāmiti |</p></note>kimuta samākhyayā vidhīyamānapadārthakartṛviśeṣasaṃbandhamātra eva vyāpriyate |</p>
	      <lg>
		<l>tasmādanūdyamānatvādvadanaṃ na viśeṣyate |</l>
		<l>pratiṣedho 'pi tadgāmī viśeṣṭuṃ naiva śakyate ||</l>
	      </lg>
	      <p>tasmādasti sarvatra prayojanamataḥ samyagvicāritamiti siddham || 13 ||</p>
	    </div><!-- sūtra !-->
	    <trailer>iti kartradhikaraṇam || 4 ||</trailer>
	  </div><!-- adhikaraṇa !-->
	  <div n="5" type="adhikaraṇa">
	    <head type="toc">jañjabhyamānādhikaraṇam</head>
	    <div n="14" type="sūtra">
	      <p><pb n="944"/>pūrvatra śrutyā saha prakaraṇaṃ virudhyate na virudhyata iti vicāritam | idānīṃ liṅgavākyābhyāṃ saha vicāryate | tatra jyotiṣṭomaprakaraṇavihitasya tīrthasnānasya darśapūrṇamāsaprakaraṇavihitasya jṛmbhikānimittasya mantroccāraṇasya kimarthatvaṃ punaḥ syāditi nivītādhikaraṇavadeva pakṣā racayitavyāḥ | teṣāmapi sāravattaratvādanantarādhikaraṇe traya upanyastāḥ puruṣamātradharmaḥ prakaraṇayuktapuruṣadharmaḥ kratudharma iti | ta evātrāpyanuvartante | tatra<note><p>‘kiṃ tāvatprāptam’ iti bhāṣyaṃ kiṃ tāvādityetāvatā kiṃ tāvadyuktamiti pṛṣṭe prāptamityanena—yatpūrvādhikaraṇena prāptaṃ tadyuktamityevaṃ śuddhakratudharmapakṣoktyarthatayā vyākhyāya sūtropānyaḥ pūrvapakṣaḥ parigṛhyata ityevaṃparatayā vyacaṣṭe-tatretyā, vinā |</p></note> pūrvādhikaraṇenaiva prakaraṇāt kratvarthatve prāpte pūrvapakṣaḥ parigṛhyate |</p>
	      <lg>
		<l>yathā prakaraṇaṃ hitvā dvādaśatvaṃ vaśīkṛtam |</l>
		<l>ahīnena tathā puṃptā dharmāvetau vaśīkṛtau ||</l>
	      </lg>
	      <p>snānaṃ tāvadyogyatayaiva malāpakarṣaṇa rthatvātpuruṣārthaṃ gamyate | tīrthaviśeṣaṇaṃ ca sukhāvataratvād duḥkhāvatarahradādi vyāvartayat puruṣasyopakaroti na kratoḥ | yadapi ca sma<note><p>smaraṇamiti-'asnātāśī malaṃ bhuṅkte’ ityevaṃrūpamityarthaḥ |</p></note>raṇaṃ bhojanādipūrvabhāviniyamarūpeṇa tadapi tadarthasyaiva niyamādṛṣṭaṃ puruṣagāmyeva karoti | tenāvadhāritaprayojanena saṃbadhyamānastīrthaniyamo 'pi puruṣārtho vijñāyate | tatrāpyekaṃ tāvaddṛṣṭameva prayojanamavataraṇasukham | athāpyuddhṛtodakādinivṛttirūpo niyamo na dṛṣṭaṃ sādhayatī<pb n="945" break="no"/>tyadṛṣṭaṃ kalpyate tathā 'pyastyeva phalaṃ ‘tīrthameva hi sajātānāṃ bhavati’ iti | na caivaṃ vākyāt puruṣasaṃyuktasya prakaraṇamīśvaram ‘asaṃyu<note type="reference"><ref cRef="MīSū:3.3.4.11">( a. 3 pā. 3 a. 4 sū. 11 )</ref></note>ktaṃ prakaraṇāt’ iti sthitatvāt | tathā yadyapi brūyādityanena kartā nopāttastathā 'pi jañjabhyamānaśabdaḥ kṛdantatvāt ‘karta<note type="reference"><ref cRef="Aṣṭā:3.4.67">pā. sū. ( 3—4—67 ) |</ref></note>ri kṛt’ iti cānanyaparasmaraṇātkartṛviśeṣaṇaṃ puruṣamupādatte | tena svavākyopāttena saṃyuktaṃ mantrābhidhānaṃ prakaraṇagrāhyatvaṃ na pratipadyate | puruṣasaṃyogo cāstyeva tatphalam | prāṇāpānayorātmani dhāraṇāccirajīvitvam | tasmātpuruṣamātradharmā evaṃjātīyakā iti || 14 ||</p>
	    </div><!-- sūtra !-->
	    <div n="15" type="sūtra">
	      <p>puruṣadharma ityetāvadgṛhṇīmaḥ | yattu puruṣamātradharmastataścotkarṣa ityetadasahyam | kutaḥ |</p>
	      <lg>
		<l>avirodhātsamāveśe labhyamāne pramāṇayoḥ |</l>
		<l>bādho na yujyate kartuṃ na ca<note><p>na ca dūretisaṃnihitasya kratūpakārākhyasya phalasya saṃbhave viprakṛṣṭasya svargākhyaphalasya kalpanāṃ na ca yuktetyarthaḥ |</p></note> dūṃrātphalaśrutiḥ ||</l>
	      </lg>
	      <p>puruṣamātrasaṃyogo hi vinā kāraṇena prakaraṇaṃ bādhyeta | nanvitaratrāpi liṅgavākye bādhyeyātām | satyaṃ bādhyeyātāṃ yadyapuruṣeṇa saṃbandho 'bhyupagamyeta | vayaṃ tu prakaraṇagatapuruṣadharmaṃ bruvāṇā na kiṃcidapi bādhiṣyāmahe | na prākaraṇike jañjabhyamāne snātari ca sakalaśabdāṃrtho yogyatvaṃ vā nāsti | nanvaviśeṣabuddhirbalavatpramāṇaprabhūtā durbalapramāṇamūlayā viśeṣabuddhyā na yuktā nivartayitum | eṣā tāvadavaśyameva nivartanīyā | na hyaviduṣo 'samarthasya vā 'dhikāraḥ saṃbhavati | nanvevaṃ prakaraṇaṃ viśeṣakamabhyupagataṃ bhavati | naitadevam | grāhakamevātrāpi prakaraṇaṃ, yenoddiśyamānajaññabhyamānaviśeṣaṇatvaṃ pratipadyate | <pb n="946"/>na hi tasyaiṣa vyāpāro 'vakalpate | ka<note><p>kathaṃbhāvasyetyaṃbhāvādanyenāsaṃbandhāditi—kathamiti prakārākāṅkṣārūpasya prakaraṇasya itthabhityupāyetikartavyatādyaparapayārthaprakārarūpādanyena viśeṣyādinā 'nanvayādityarthaḥ |</p></note>thaṃbhāvasyetthaṃbhāvādanyenāsaṃbandhāt | yo 'pi prakaraṇagṛhītapuruṣamapekṣamāṇaḥ prakaraṇādviśeṣalābhaṃ manyate tasyāpi vyāvṛtte prakaraṇavyāpāre tadgṛhītatvāpekṣā bha<note><p>bhavatīti—itirnipātatvādyadyapitathā 'piśabdārthakā | tathā ca yadyapi prakaraṇagṛhītatvāpekṣā bhavati tathā 'pi vyāvṛtebādhite, prakaraṇavyāpāre naiva prakaraṇaṃ viśeṣakaṃ bhavatītyevaṃ yojanayā 'ryo jñeyaḥ |</p></note>vatīti naiva tadviśeṣaṇamavakalpate | kathaṃ tarhi prakṛtapuruṣapratyayaḥ | ucyate | vinaiva viśeṣaṇatvenātra prakaraṇasthapuruṣagrahaṇasiddhiḥ | tathāhi |</p>
	      <lg>
		<l>vrīhīṇāṃ prokṣaṇaṃ yadvallaukikānāmanarthakam |</l>
		<l>tadvadetadapītyevaṃ phalāya<note><p>amena ca ‘kiṃ tu phalaṃ tatra kalpanīyam iti bhāṣyaṃ vyākhyātaṃ jñeyam |</p></note> prakṛtaṃ gatam ||</l>
	      </lg>
	      <p>yathā hi vrīhyādi prokṣaṇādibhiḥ saṃbadhyamānaṃ na ca tāvatprakaraṇena viśeṣyate | atha cā ' 'narthakyabhayādviprakṛṣṭaphalakalpanāpramāṇābhāvācca kratusādhanatvena prayojanavattvācca prakṛtaṃ gṛhyate tathā 'tra phalakalpanābhayātpratyāsattyanurodhena prākaraṇikajañjabhyamānagrahaṇaṃ kriyate | na hi tatsaṃbhave 'nyaphalakalpanāpramāṇaṃ labhyate | nanu ca kḷptamevānayoḥ phalamityuktam | satyamuktaṃ na tvīdṛśena śabdena phalamucyate | kāmaśabdopabandhābhāvāt | etadeva ca <hi rend="bold">nātra vidhāyakaṃ śabdamupalabhāmaha</hi> ityāha | phalavidhānaṃ hīdṛśena śabdena na kriyata iti vakṣyā<note type="reference"><ref cRef="MīSū:4.3.adhi.1">( a. 4 pā. 3 a. 1 ) ityatretyarthaḥ</ref></note>maḥ | itarathā punarbrūyādityatrāpyastyeva vidhivibhaktirityayuktameva vidhāyakābhāvavacanam | na hi dhatta ityetasyāvidhāyakatvādupālambho bhavati | sarvatraiva phalāṃśasyāvidheyatvāt | tasmādyathottameva yojanīyam | ‘dravyasaṃ<note type="reference"><ref cRef="MīSū:4.3.5.1">( a 4 pā. 3 a. 5 sū. 1 )</ref></note>skārakarmasu’ ityanena cārthavādatvaṃ vakṣyate | ‘pha<note type="reference"><ref cRef="MīSū:4.3.1.3">( a. 4 pā. 3 a. 1 sū. 3 ) |</ref></note>laṃ tu tatpradhānāyām’ iti ca kāmapadopabaddhāyāṃ tadarthatvam | āha | <pb n="947"/>puruṣasya saṃskārakamiti gṛhṇīma iti saṃskāraśabdoccāraṇātkratuyuktapuruṣadharmatvamabhyupagacchati | na hi svatantraḥ phalavattvātsaṃskāra ityabhidhīyate | <hi rend="bold">darśapūrṇamāsārveva kurvata ityetanneti—ko 'bhiprāyaḥ</hi> | sarvathā tāvajjañjabhyamānadharmatvenaiṣa gamyamāna ānarthakyena laukikānnivartyeta | yastu jyotiṣṭomādau jañjabhyamānaḥ sa dārśapūrṇamāsikavadeva, saprayojana ityaśakyo varjayitumiti | ataḥ kratumātrayuktapuruṣadharmo bhavati | asyottaraṃ gụ̄dhābhiprāyam | <hi rend="bold">saṃskṛtena tu tena prayojanaṃ nāstīti</hi> | kutaḥ |</p>
	      <lg>
		<l>na saṃbandho nivītasya yathaivā ' 'tithyakarmaṇā |</l>
		<l>śrutyādibhirasaṃyogāttathaivāsya kriyāntaraiḥ ||</l>
	      </lg>
	      <p>yadi sarvatra vihitaḥ sannanarthakatvena laukikānnivartyeta tata etadevaṃ syāt | na tvasāvevaṃ nivartayituṃ śakyate | na hi pravṛttāni śāstrāṇi kena cinnivartyante | kiṃ tarhi | ādita evaiṣāṃ pravṛttipratibandho 'vadhāryate | sā caivaṃ pratibadhyate | yadi ‘dravyasaṃkhyāhetusamudāyaṃ vā’ ityadhikaraṇanyāyena svarūpasaṃgatāvanarthakatvājjañjabhyamānaśabdenāpūrvasādhanatvaṃ lakṣyate | tallakṣaṇāṃ ca na prakaraṇādṛte labhyate | na ca darśapūrṇamāsāpūrvaṃ muktvā 'nyasya prakaraṇamasti | tasmāttadapūrvasādha<note><p>anena ca ‘saṃskṛtena tu tena nāsti prayojanam’ iti bhāṣyaṃ saṃkṛstena tu puruṣeṇa sādhyaṃ prayoja kībhūtamapūrvaganyatra nāstīti vyākhyātaṃ vijñeyam |</p></note>naṃ yo jañjabhyamānastasyaivaiṣa saṃskāraḥ | evaṃ tīrthasnānamapi vaktavyam | etau ca paricodanāparihārau sūtrakāra eva vakṣyati | ‘ārādapīti cet’ ‘na tadvākyaṃ hi tada<note><p>2( a. 3 pā. 7 a. 1 sū. 4 ) |</p></note>rthatvāt’ iti | yattu prayogavacanena siddhervidhyānarthakyamiti | tatrā ' 'ha | varaṃ tasyānuvādatvaṃ na ca niṣphalapuruṣamā<pb n="948" break="no"/>tradharmavidhānamiti | iha bhāṣyakāreṇaṃ nirantarayordvayoradhikaraṇayorekasyāḥ paricodanāyāḥ parasparaviruddhaparihāradvayamuktam | ‘aṅgaṃ satprayogavacanena gṛhyate | na cāvihitamaṅgaṃ bhavati’ ityekaḥ | <hi rend="bold">evaṃ satyanuvādo bhaviṣyati</hi>, ityaparaḥ | tatra kasya satyatvaṃ kasyānṛtatvamiti vivektavyam | yathā tāvatpūrvatra vyākhyātaṃ tathā vidhitvameva satyam | anuvādābhidhānaṃ tvabhyupetyavādamātramiti ga<note><p>iti keciditi śeṣaḥ |</p></note>myate | śakyaṃ<note><p>etadadhikaraṇoktasyaiva parihārasya satyatvamiti vadatāṃ pareṣāṃ matamanusṛtyā ' 'ha—śakyamityādinā |</p></note> tvanuvādatvaṃ samarthayituma | kutaḥ |</p>
	      <lg>
		<l>aparyāyavidhāyitvādeko 'ṅgānāṃ vidhiryataḥ |</l>
		<l>prātyātmikānuvādatvaṃ śakyate bhāṣituṃ tataḥ ||</l>
	      </lg>
	      <p>‘vidhe<note type="reference"><ref cRef="MīSū:11.1.3.16">( a. 11 pā. 1 a. 3 sū. 16 )</ref></note>stvekaśrutitvādaparyāyavidhānāt’ ityatra sarveṣāmevāṅgānāmekaprayojanakalpanayaikaṃ vidhiṃ vakṣyati | sa ca prayogavacanena vidhīyamānānāṃ bhaviṣyati | prātyātmikavidhīnāṃ paryāyapravṛtteḥ | puruṣaśca yena pravartyate sa vidhiḥ | aṅgapradhānavatyāṃ ca bhāvanāyāṃ yugapatpuruṣaniyogaḥ | tasmāt prātyātmikānāmanuvādatvam | atrā<note><p>svābhiprāyamāhaatrābhidhīyata ityādinā |</p></note>bhidhīyate | dvāvapyetau granthau sādhū | katham | pūrvastāvat ‘na cāvihitamaṅgaṃ bhavati’ ityanayā copapattyā na viruddhaḥ | uktaṃ hyetadvidhāvanāśrīyamāṇe dhātvarthamātrasya sādhyatvānniṣprayojanatve sati na śakyamaṅgatvaṃ kalpayituṃ tena tāvadvidhiḥ | atha cānuvādaḥ katham | pū<note><p>pratyātmibavākyārthālocanavelāyāṃ vidhitvaṃ prakaraṇakalpitāṅgavākyaikavākyatāpannapradhānavākyārthatryaṃśabhāvanāvidhivelāyāṃ prayogavidhisiddhapuruṣapravṛttyanuvātvamityevaṃ virodhaparihārāśayaṃ vadati—pūrveṇetyādinā |</p></note>rveṇa vidhinā 'ṅgatvaṃ prakalpya prayogavacanaṃ yāvannīyate tāvantaṃ ca kālamasau vidhirūpe ṇāvatiṣṭhate | prayogavacanagrahaṇe tu sati tadnatavidhisaṃsparśādeva puruṣapravṛttisiddheranuvādatvam | ataḥ prāk prayogavacanasamarpaṇādvidhitvena vinā na vyavahāraḥ sidhyatīti vidhiḥ | uttarakāle tu tata eva pravṛttisiddheranuvāda ityubhayamapi sādhūktam || 15 ||</p>
	    </div><!-- sūtra !-->
	    <div n="16" type="sūtra">
	      <p><pb n="949"/>prakaraṇe 'hīnasyātyantamavidyamānatvādvākyasaṃyuktadvādaśopasattvaṃ prakaraṇenānugṛhyamāṇamutkṛṣyata ityadṛṣṭāntaḥ || 16 ||</p>
	    </div><!-- sūtra !-->
	    <trailer>iti jañjabhyamānādhikaraṇam || 5 ||</trailer>
	  </div><!-- adhikaraṇa !-->
	  <div n="6" type="adhikaraṇa">
	    <head type="toc">sarvaparidānādhikaraṇam</head>
	    <div n="17" type="sūtra">
	      <p>śaṃyāviti brāhmaṇāvagoraṇādipratiṣedhavākyopalakṣaṇam | tatra pūrvavadeva pakṣāḥ | teṣāmapi prākaraṇikaṃ saṃbandhadvayamapyekīkṛtya nirdiṣṭau kratudharmaḥ śuddhapuruṣadharmaśceti dvāveva pakṣau | samastena cānṛtavadanapratiṣedhanyāyena kratvarthasyāvagoraṇasya prasajyamānasya pratiṣedhaḥ | kā ca tatra prasaktiḥ | catu<note><p>caturbrāhmaṇeti—brahmādhvaryuhotrāgnīdhrākhyāścatvāra ṛtvijo darśapūrṇamāsayorityartha | bhahāpiṭharaparimitasyāpyanvāhāryasyā ' 'natijananāsāmarthyadyotanāya catuḥśabdaḥ prayuktaḥ |</p></note>rbrāhmaṇasādhyatvāddarśapūrṇamāsayostadānatyarthaṃ sāmadānabhedadaṇḍeṣu prasajyamāneṣvanvāhāryadānenā ' 'nabhayediti<note><p>iti niyama iti pā. |</p></note> gamyate | yadā tanmātreṇa <pb n="950"/>nā ' 'namanmi tadā punaryathā dānādānatirbhavati tathā prayatyamāne laukikopāyaprasaktau satyāmayaṃ daṇḍaprakāro 'vagoraṇādiḥ pakṣe prāpnoti sa pratiṣidhyate | na kartavyaṃ, tena, tadvyatirekopāyāntarāśrayaṇaṃ kāryamityuktaṃ bhavati | tathā prāpte 'bhidhīyate |</p>
	      <lg>
		<l>vākyena sarvasaṃyogātsarvebhyo varadānataḥ |</l>
		<l>phalasyākalpitatvācca neṣṭaḥ prakaraṇagrahaḥ ||</l>
	      </lg>
	      <p>yacchabdastāvacchrutyaiva puruṣamupādatte | na ca prakaraṇayuktapuruṣadharmaḥ | na hyeṣa kaścitsaṃskāraḥ | kiṃ tarhi | narakaparihārārtho 'yaṃ pratiṣedhaḥ | sa ca puruṣagata eva | narakapātaḥ saṃkīrtito na tu kratugataḥ | yasya ca pratyavāyastacasya tatparihārārthaḥ pratiṣedhaḥ | ‘śatena yātayāt sahasreṇa yātayāt’ iti śataguṇaṃ sahasraguṇamanubhavedityarthaḥ | atha vā saṃkhyeyāntarānupādānādupari saṃvatsaragrahaṇādihāpi saṃvatsaraśatena yātanāṃ nistaretsahasreṇetyevaṃ saṃbadhyate | niṣedhaphalaṃ ca pradarśanamātreṇaiva saṃbadhyate na vidhiphalavatkāmapadopabandhamapekṣate | na hi kaścitsaṃtyaktavyamarthaṃ kāmayate | na cānyaḥ kaścittasyopādānaprakāro 'sti | tenānubhavedityetāvataivopādānaṃ vijñāyate | taccehāvikalamasti | yattu bhāṣyakāreṇa liṅpradarśanaṃ kṛtaṃ tatphalasyāvidheyatvādasaṃbaddham | yadapi tāvadiṣṭaṃ tadapi na vidhīyate yattvaniṣṭaṃ tatra puruṣapravṛttyasaṃbhavādatyantaviparīta eva vidhyupanyāsaḥ | tasmādaniṣṭaphalopādānamātreṇaiva tadviṣayaniṣedhasiddheraniṣṭaphalasya ca puruṣagāmitvātpuruṣadharmatā | tathā ca ‘so 'bravītkiṃ me prajāyā iti’ prajāmātrānugraha eva śaṃyunā prārthitaḥ | devaiśca yatkāmayasa ityukte śaṃyunā brāhmaṇamātrameva tebhyaḥ parīttaṃ paripālanāyopakṣiptam | taiśca brāhmaṇamātramevoddiśyānugrahaḥ pratta iti vākyaśeṣaḥ samarthito bhaviṣyatīti || 17 ||</p>
	    </div><!-- sūtra !-->
	    <trailer>iti sarvaparidānādhikaraṇam || 6 |</trailer>
	  </div><!-- adhikaraṇa !-->
	  <div n="7" type="adhikaraṇa">
	    <head type="toc">saṃvādādhikaraṇam</head>
	    <div n="18" type="sūtra">
	      <p><pb n="951"/>‘nāsyā annamadyāt’ iti vākyāntaramapi sadanyārthadarśanaupayikatvātsahodāhṛtam | malavadvāsāḥ—ṛtumatī strī | tatsaṃvādapratiṣedhe 'pi ta eva pakṣāḥ | tatra yacchabdajañjabhyamānaśabdatulyopādānaśabdābhāvātsaṃvādasya ca kratau puruṣo cāviśeṣaprasakterabhihitenānṛtavadanapratiṣedhanyāyena ‘patni patnyeṣa te lokaḥ’ ityādeḥ kratvarthasya saṃvādasya pratiṣedha iti prāpte 'nyathā pratyavasthīyate |</p>
	      <lg>
		<l>niṣedhaḥ prāptipūrvo 'yaṃ prāptiśca puruṣe sthitā |</l>
		<l>na hi prāgaparuddhāyāḥ prāptirasti kratuṃ prati ||</l>
	      </lg>
	      <p>‘tāma<note><p>‘yasya vratye 'hanpantyanālambhukā syāt’ iti pūrva śeṣaḥ | tai. brā (3—7—1) |</p></note>parudhya yajeta’ iti hi sāmānyataḥ sarvasmādeva kratvanuṣṭhānādasau nivartitā kathaṃ saṃvāde prasajyeta | puruṣasya tu svātantryatsarvakālasaṃvāde prāpte niṣedhamyārthavatā | yadi ca smṛtirevamarthā vidyate tato mūlamūlibhāva evābhyupagantavyaḥ | na hi kenacinni ttyānuvādatvamuktam || 18 ||</p>
	    </div><!-- sūtra !-->
	    <div n="19" type="sūtra">
	      <p>itaśca puruṣamātradharmaḥ | kutaḥ |</p>
	      <lg>
		<l>prāyovacananirṇeyaṃ saṃdigdhaṃ vastu varṇita<note type="reference"><ref cRef="MīSū:2.3.adhi.6">(a. 2 pā. 3 a. 6) ityatreti śeṣaḥ</ref></note>m |</l>
		<l>asaṃdigdhaśca puṃdharmo nāsyā annamiti smuteḥ ||</l>
	      </lg>
	      <p><pb n="952"/>‘nāsyā annamadyāt’ iti ‘abhyañjana vai striyā annam’ iti vākyaśeṣādupagamanapratiṣedhaḥ | tathā hi | lāṭānāmapyabhyañjanaparyāyāntaravācyalakṣaṇamupaganaṃ prasiddham | tacca na kadācicchabdādarthādvā kratvartha prasaktam | puruṣārthaṃ tu sarvaprāṇiprasiddham | yadarthā ca prāptistadarthaḥ pratiṣedhaṃ ityuktama | brahmacaryavidhānācca na ṛtukāle puruṣārthasyāpi satastatprasaktiryena svakāle niṣidhyate | tasmādullaṅaghya tāvatprakaraṇameva tāvatpuruṣadharmo bhavati | tataśca tatsāmānyāditareṣu tathātvamiti saṃvādatādarthyasiddhiḥ || 19 ||</p>
	    </div><!-- sūtra !-->
	    <trailer>iti saṃvādādhikaraṇam || 7 ||</trailer>
	  </div><!-- adhikaraṇa !-->
	  <div n="8" type="adhikaraṇa">
	    <head type="toc">hiraṇyadhāraṇādhikaraṇam</head>
	    <div n="20" type="sūtra">
	      <p>idānīmaprakaraṇādhītāni śrutiliṅgavākyāni prakaraṇasamavāyaṃ gacchanti neti vicāryate | ‘tasmātsuvarṇa hiraṇyaṃ bhārthaṃ durvaṇo 'bhyaṃ bhrātṛvyo bhavati’ ityevamādiṣu saṃdehaḥ | kiṃ karmasu hiraṇyadhāraṇamanūdya suvarṇatā vidhīyate | vāsaḥparidhāne ca śobhanatvamuta viśiṣṭavidhānarūpeṇa nityaḥ puruṣadharmo vidhīyata iti | tatrānekārthāvidhibhayātkarmasthāhiraṇyavāsonuvādena suvarṇaśobhanatvavidhiprāptāvucyate puruṣadharma iti | kutaḥ |</p>
	      <lg>
		<l>hiraṇyavāsaso dharmo bhavaṃstāvadanarthakaḥ |</l>
		<l>karṇaṇā saha saṃbandhe pramāṇaṃ tu na vidyate ||</l>
	      </lg>
	      <p>prakaraṇāmnānasya hyetadeva prayojanaṃ kathaṃ nāma tadaṅgatvaṃ vijñāyeteti | yadyaprakaraṇādhītasyāpi karmāṅgataiva syāttataḥ prakaraṇāmnānamanarthakaṃ bhavet | yatastu vedenaiva prakaraṇāprakaraṇāmnānavivekaḥ kṛtastato 'vagamyate nūnaṃ prakāṇādhītānāṃ puruṣadharmatvamiti || 20 ||</p>
	    </div><!-- sūtra !-->
	    <div n="21" type="sūtra">
	      <p><pb n="953"/>yadyapi tāvadviśiṣṭavidhānaṃ tathā 'pi karmaśeṣa eva syāt | anyathā hi phalaṃ kalpyeta | nanu kratusaṃbandho 'pi kalpayitavya eva | satyaṃ pramāṇavatī hi tatkalpanā | karmaṇaśca sāmānyena prayojanākāṅkṣāyāṃ karmaivopatiṣṭhate | tena tatsaṃbandhaḥ pramāṇavān, na svargasaṃbandhaḥ | evaṃ ca manyate | yathā yāgadānahomānmuktvā nānyatpradhānakarmatvaṃ pratipadyate | na ceha yāgāditvamasti saṃpradānādyabhāvāt | ata autpattikenāṅgatvena karmaśeṣatvam | athavā dhāraṇametacchruyate | taccotpattyaiva dhāryamāṇaśeṣabhūtam | na ca laukikasya niṣprayojanatvātsaṃskārārhatvam | ataḥ karmāṅgabhūtayorvāsohiraṇyayorvidhiḥ | athavā tata evānekārthavidhidoṣātsati ca saṃbhave balādguṇe vidhiśaktisaṃcāraṇāddhiraṇyadhāraṇaṃ ‘hi raṇyaṃ hastena bhavati’ atha gṛhṇāti’ ‘hiraṇyaṃ haste saṃpradāya ṣoḍaśinā stuvate’ ityevamādivākyavihitamanūdya suvarṇatā vidhīyate | ‘vāsaḥ paridhatte’ iti caitadvihite vāsasi śobhanatvam | evaṃ ca sūtrakārāṇāṃ ‘hiraṇyamiti jātarūpaṃ pratīyāt’ ityādiparibhāṣaṇasyaitadeva mūlam | anyathā rajatajātarūpasādhāraṇe sati hiraṇyaśabde 'nyatarāvadhā raṇamūlamanyatkalpyaṃ syāt | ‘adravyatvāt’ iti ca nātra dravyaṃ vidhīyate | kiṃ tarhi | tadviśeṣamātravidhānametat | ataśca yatra dravyaṃ tatrānena gantavyamiti |</p>
	      <lg>
		<l>yattvatra bhāṣyakāreṇa devatāgrahaṇaṃ kṛtam |</l>
		<l>tadutsūtramayuktaṃ ca pradhānaṃ hi japādyapi ||</l>
	      </lg>
	      <p>ayāgānāmapi prādhānyadarśanānna kiṃciddevatāgrahaṇeneti || 21 ||</p>
	    </div><!-- sūtra !-->
	    <div n="22" type="sūtra">
	      <p>karmāṅgatve cāsyāḥ kriyāyā ādhvaryavasamākhyā viniyoktrī bhaviṣyati | puruṣadharmatve bādhyeta | yadā 'pi hiraṇyānuvādena suvarṇatā vidhīyate tadā 'pi tadvidhivaśavartitvādakriyātmakatvācca naiva samākhyā vyāpriyata iti vaidikatvasāmānyaṃ vedasaṃyogasyārthaḥ | <pb n="954"/>tena yo nāma vadellokato 'pyastyeva vāsohiraṇyadhāraṇaprāptiratastadanuvādenāpi śakyaṃ guṇavidhānamiti so 'pi vyāvartito bhavati || 22 ||</p>
	    </div><!-- sūtra !-->
	    <div n="23" type="sūtra">
	      <p>pūrvaṃ dhāraṇasya svābhāvikameva saṃskāratvamityupanyastam | idānīṃ tatraivopacayaheturucyate karmatvanirdeśāditi | tatra hiraṇyamityamantatvadarśanād <hi rend="bold">dvitīyārthasaṃyogā</hi>diti ca bhāṣyadvrīhīnitivat dvitīyeyamiti bhrāntirbhaviṣyati kṛtyapratyayena tvabhihitatvānnātra karmaṇi dvitīyotpannā prathamaiveyam | dvitīyārthastu bhāryamiti ṇyatpratyayenokta iti dravyaparatvābhidhānam | ata eva bhāṣyakāreṇāpi <hi rend="bold">dvitīyārthasaṃyogā</hi>dityuktam | anyathā dvitīyāsaṃyogādityevāvakṣyam | tasmātsaṃskāratvātkarmaśeṣatvaṃ dhāraṇasya || 23 ||</p>
	      <p>karmasaṃbandhastāvanna kenacitkriyate | sarvo hyanārabhyavādo vākyasaṃyogenāṅgaṃ vidhatte, liṅgena vā kenacidavyabhicāriṇā | tadiha vākyasaṃyogastāvannāstyeva hiraṇyadhāraṇamapi vyabhicārādaliṅgam | tadeva kartavyātāvacanena viśeṣyate | yadi kartavyatāvacanaṃ viśeṣaṇaṃ tataśca tadvyāpāropakṣayādavidhāyakatvaprasaṅgaḥ | tena dravyasvarūpasaṃbandhamātrameva pramāṇavat | tatra cā ' 'narthakyamiti na saṃskāratā | na cehāpūrvasādhanatākāritaḥ saṃbandho 'vakalpate | prakaraṇalabhyatvādapūrvasādhanalakṣaṇāyāḥ | tasmādbhūtabhavyasamuccāraṇanyāyenaiva hiraṇyasādhanakaṃ vāsaḥsādhanakaṃ ca dhāraṇaṃ paridhānaṃ ca kartavyam | kiṃ prayojanamityarthākṣiptenāpi tāvatkartrā saṃbandha iti puruṣopakārakalpanā | suvāsaseti bahuvrīheranyapadārthapradhānatvādvimpaṣṭameva puruṣaprādhānyam | nanvevaṃ sati phalaṃ kalpyam | naiṣa doṣaḥ | sāmānyataḥ puruṣārthatve 'vadhārite tasya sukalpyatvāt | svargādyutpatteśca kriyātmakatvādanyatra vedamūlatvādubhayamapi sādhāraṇaṃ paryupasthāpakamiti karmopasthāpananivṛttiḥ | api ca svavākyagatameva <pb n="955"/>bhrātṛvyadurvarṇatākaraṇaṃ rūpadhāraṇaṃ phalamubhayatrāpi śrūyate | satyapi cārthavādasarūpatve pārārthyānavadhāraṇādevaṃjātīyakeṣu phalavidhitvaṃ vakṣyati <note type="reference"><ref cRef="MīSū:4.3.8.18">(a. 4 pā. 3 a. 8 sū. 18)</ref></note>‘phalamātreyo nirdeśāt’ iti | tatra hi kḷptasaṃbandhasyaiva kāmatvamātraṃ parikalpya kriyāyāstādarthyamadhyavasātavyam | anyatra kratusaṃbandhātprabhṛti sarvaṃ kalpanīyam | tasmātsarvakāmādipadasaṃyogavadihāpi phalena saṃbandhādviśiṣṭavidhānācca karmopadiśyate | tathā ca smṛtiḥ—‘na jīrṇamalavadvāsāḥ syāt | dhārayedvaiṇavaṃ daṇḍaṃ śubhe raukme ca kuṇḍa<note><p>na jīrṇabalavadvāsā bhavecca vibhave sati || iti srātakavrakaprakaraṇāśrātasya ślokasyottarārdho jñeyaḥ |</p></note>la’ ityādi sūpapatsyate || 24 ||</p>
	    </div><!-- sūtra !-->
	    <trailer>iti hiraṇyadhāraṇādhikaraṇam || 8 ||</trailer>
	  </div><!-- adhikaraṇa !-->
	  <div n="9" type="adhikaraṇa">
	    <head type="toc">jayādīnāṃ vaidikakarmāṅgatādhikaraṇam</head>
	    <div n="25" type="sūtra">
	      <p>iha vākyāvadhāritakarmaśeṣatvānāṃ tadviśeṣasaṃbandhaścintyate | pūrvapakṣavādī tatra paśyannapyāhavanīyasaṃyogaṃ homānāṃ prādhānyāttadvaśenā ' 'havanīyapravṛtteḥ kṛṣisevādīnāmapi ṛddhisādhanakarmatvāviśeṣācchakyate yena karmaṇā ṛddhimicchedityevamupalakṣaṇaṃ kartumiti manyamāna āha—sarvakarmaṇāṃ śeṣo jayādiriti | tena sevādinā 'pi ṛddhimicchannāhavanīye jayādīñjuhuyāt | na cā ' 'havanīyasyaite na prayojakāḥ | homamātroddeśenā ' 'havanīyavidhānāt | tenānāhitāgnermā nāma bhūvan | āhitāgninā tu varṇānurūpaṃ laukikamapi karmānutiṣṭhatā kartavyāḥ | evaṃ cānārabhyavādasvaraso na bhagno bhaviṣyati | na caivamādayaḥ <pb n="956"/>sākṣātkarmasaṃbandhinaḥ prakṛtyarthāḥ sthārayanti | kāmaṃ vā punaruktabhayādvikṛtiṃ varjayeyuḥ | kṛṣyādiṣu tu na kācitpunaruktatāśaṅketyavarjanameva yuktam || 25 ||</p>
	    </div><!-- sūtra !-->
	    <div n="26" type="sūtra">
	      <p>vyavatiṣṭherannete homā vaidikeṣveva na sarvatra bhaveyuḥ | kutaḥ |</p>
	      <lg>
		<l>samānadeśatā nityamiṣyate 'ṅgapradhānayoḥ |</l>
		<l>na ca kṛṣyādibhiḥ sākameṣāṃ syāttulyadeśatā ||</l>
	      </lg>
	      <p>karṣaṇaṃ hi bhūmau kriyate rājakule ca sevā | jayādayaśca homatvādavihitādhikaraṇāntarā ekāntenā ' 'havanīye kartavyāḥ | tatra vinā vacanenāṅgapradhānavaideśyamāpadyamānaṃ vaiguṇyaṃ janayait | asti caiṣāmanyo viṣayo yatrāviguṇā bhavanti | tasmiṃśca sati nārthāpattyā vaideśyamabhyanujñāsyate | na ca śāstreṇānabhyanujñātaṃ kṛtaṃ phalaṃ dadāti | ataḥ saguṇasaṃpādanāyaivānāhitāgnīnāmaviduṣāmamanuṣyāṇāṃ caite na bhavanta | tathā karmāntarāṇāmapi | nanu kṣetramevā ' 'havanīyaṃ nītvā hoṣyate | na | tathā 'pi vilekhanahomayordeśabhedāparihārāt | sāmīpyamātraṃ hi tatrānugṛhyeta na tu samānadeśatvam | na hyekaikasminvidāraṇa āhavanīyaṃ nikṣipya hotuṃ śakyate | na ca tāvatā 'pi samānadeśatvaṃ bhavati | homāstviti ca hetuvyapadeśaḥ | yato 'mī homāstasmādvyavatiṣṭheran || 26 ||</p>
	    </div><!-- sūtra !-->
	    <div n="27" type="sūtra">
	      <p>itaśca vaidikānāmeva jayādiḥ śeṣo yataḥ samākhyānugraho bhavati | darśapūrṇamāsādiṣvadhvaryurvidyate | tadaṅgabhūtāḥ santa ete tatkartṛkatāṃ pratipadyante | kṛṣyādīnāṃ tu ṛtvi<pb n="957" break="no"/>gabhāvādbhedena ca jayādīnāṃ varaṇādīnā<note><p>ādipadena dakṣiṇādānamadhupakaṃyo parigrahaḥ; nāto bahuvacanānupapattiḥ |</p></note>manāmnānādapūrvatvā<note><p>apūrvatvāditi—jayādīnāṃ darvihomatvāddarvihomānā cā ' 'ṣṭamikanyāyena prakṛtirāhityākhyāpūrvatvānnātideśenāpi varaṇādīnāṃ prāptirastītyarthaḥ |</p></note>ccodakena prāptirnāsti | yadi ca tadarthamevādhvaryurvriyate tataḥ kartṛbhedo 'pyāpadyate | na hi kṛṣimadhvaryuḥ karoti | tena<note><p>ādhvaryavamiti samākhyānādyo 'dhvaryuḥ sa jayādi kuryāt, iti jayādividhivākyasya śeṣo 'vagataḥ so 'pi niruktavyavasthāyāmanugṛhyeta | samākhyānādyo 'dhvaryurjayādīnāṃ śeṣo 'vagataḥ so 'pītyevaṃ dvedha sūtrārthaṃ darśayati—tenetyādinā |</p></note> samākhyānādyo vākyaśeṣo 'dhvaryuṇā kartavyamadhvaryurvā yaḥ kartṛtvena śeṣabhūtaḥ sa evamanugṛhīto bhavatīti vyavasthāsiddhiḥ || 27 ||</p>
	    </div><!-- sūtra !-->
	    <trailer>iti jayādīnāṃ vaidikakarmāṅgatādhikaraṇam || 9 ||</trailer>
	  </div><!-- adhikaraṇa !-->
	  <div n="10" type="adhikaraṇa">
	    <head type="toc">vāruṇeṣṭervaidikāśvadānanimittatādhikaraṇam</head>
	    <div n="28" type="sūtra">
	      <p>vaidikalaukikapradhānasaṃbandhavicāraprasaṅgādyatra nimittānāṃ laukikavaidikatvāśaṅka tāni vicāryante | tatra yāvato 'śvānpratigṛhṇīyāditi yāvacchabdopabandhādaśvapratigrahāṇāṃ nimittatvam | tatra saṃdihyate kimaśvapratigrahamātrasyātha laukikasyaivātha vaidikasyaiveti | <hi rend="bold">kaḥ punarlaukiko 'śvapratigrahaḥ ko vā vaidika</hi> iti—loke pratiṣedhādvede ca pratigrahītavyamityevamavidhānādubhayatrāpyaśvapratigraho nāstīti manyamānasya praśnaḥ | itaro vidhipratiṣedhanirapekṣasvarūpamātraṃ darśayati, akarmāṅgabhūtadānāśrayapuruṣārthatvābhimato laukikaḥ karmāṅgabhūtadānāśrayastu vaidika iti | kiṃ prāptam | aviśeṣābhidhānāduddiśyamānaviśeṣaṇāsaṃbhavāccāśvapratigrahamātraṃ nimittamiti | tathā prāpte laukikapakṣaparigrahaḥ | bhāṣyakāreṇa tvaviśeṣapakṣamanābhāṣya tuśabdārthavattvāya siddhāntopakramaḥ kṛtaḥ | <hi rend="bold">vaidikatvasāmānyā</hi>tphalakalpanābhayācca vaidika iti | naimittikaṃ hi vidhīyamānaṃ nimittamapi vaidikameva buddhau <pb n="958"/>saṃnidhāpayati | tenaiva nirākāṅkṣībhūtatvānna laukikena saṃbadhyate | phalaṃ ca tatra kalpanīyam | itaratra tu saṃbaddhasya kratorupakāraḥ sukhenaiva kalpiṣyata iti prāpte 'bhirdhāyate | <hi rend="bold">lokike syāditi</hi> | kutaḥ |</p>
	      <lg>
		<l>śrūyate doṣasaṃyuktaḥ sa ca doṣo 'sti laukike |</l>
		<l>vaidike vidhigamyatvānna hi doṣaḥ pratīyate ||</l>
	      </lg>
	      <p>varuṇo vā etaṃ gṛhṇāti yo 'śvaṃ pratigṛhṇātīti pāpena grahaṇaṃ yasminnaśvapratigrahe sa nimittaṃ pratīyate | tadapi ca pāpagrahaṇaṃ prāptamanūdyate | yadi hi vidhīyate tataḥ kadācidetadvākyasāmarthyādeva vaidike 'pi syāt | na tu vidhīyate, sarvaphalānāmavidheyatvāt | na ca tatra karmavidhānaṃ, vidheyasya karmaṇaḥ vāpaphalatvāsaṃbhavāt | na cehāśvapratigrahaḥ pratiṣidhyate, tadaśravaṇāt | nimittasaṃbandhamātropayogācca | tasmādatyanta<note><p>atvantasaṃbandhāditi—doṣapratiṣedhayoravinābhāvākhyasaṃbandhadityarthaḥ |</p></note>saṃbandhādyatra pratiṣedhastatra doṣaḥ | sa ca laukikasya pratiṣedho ‘na kesariṇo dadāti nobhayatodataḥ pratigṛhṇāti’ iti | nanvayamapi pratiṣedhaḥ sāmānyenaiva śrūyate | satyaṃ tenaiva tu laukikasyeti brūmaḥ | itarasya viśeṣavidhisaṃspṛṣṭasya pratiṣedhaviṣayatvāsaṃbhavāt | ataśca doṣasamabhivyāhṛtatvādiṣṭirapi laukikaviṣayā syāt | nanu ca nimittabhāvāduddiśyamāno 'śvapratigraho na doṣeṇa viśe<note><p>na viśeṣṭu śakyata iti—viśiṣṭāvyutpannanibandhanavākyabhedāpatteriti śeṣaḥ |</p></note>ṣṭuṃ śakyata iti vidhīyamāneṣṭestutimātrapare doṣasaṃkīrtana vaidiko 'pi nimittaṃ bhavet | ucyate |</p>
	      <lg>
		<l>viśeṣaṇatayā naiva doṣo 'yaṃ kalpyate mayā |</l>
		<l>doṣa<note><p>doṣanirghātaḥ kāryaṃ yasyā iṣṭeriti caturbāhyārtho jñeyaḥ |</p></note>nirghātakārtheṣṭisāmarthyāllaukikāṅgatā ||</l>
	      </lg>
	      <p>nahyevaṃ kriyate doṣāvānyo 'śvapratigra<note><p>tannimitta, iyamiṣṭiriti śeṣapūraṇam |</p></note>haḥ | kiṃ tarhi | nimittavelāyāṃ tāvatsāmānyamātrameva gṛhyate | yadā tviṣṭibhāvanāyāḥ prayojanākāṅkṣā bhavati tadā 'nyasya svargādeḥ karmopakārakasya vā saṃnidhyapekṣayorabhāvādasya ca doṣasya samānavākyopāttatvena pratyāsattesvarūpeṇa karmānapekṣitatvena phalatvaprattipattyasaṃbhavātpuruṣaupayikaṃ vidhisaṃbandhārhaṃ nirghātama<pb n="959" break="no"/>pekṣamāṇasyāpanīyamānatayā karmaṇā saṃbandhaḥ | ekena ca nairākāṅkṣye saṃbhavati na prayojanāntaraṃ kalpayituṃ śakyam | ataśca yatra doṣanirghātātmakaṃ phalaṃ tatreyamiṣṭiḥ | yatra ca doṣastatra nirghāto 'pi pratiṣedhānusārī | sa ca pratiṣedho laukikasyetyantareṇāpi viśeṣaṇamarthavaśāttasyaiva nimittatvam | etaddarśayati—<hi rend="bold">varuṇapramocanaṃ tvidaṃ karma tallaukike bhavitumarhati</hi> | yattu bhāṣyakāreṇa doṣaṃ pradarśayatoktaṃ <hi rend="bold">sa ca laukike 'śvapratigrahe śūdrādanyasmādvā pāpakarmaṇaḥ kriyamāṇe bhavatīti</hi> | punaśca vaidike 'pyetatsamānamiti manyamānena <hi rend="bold">nanu vaidike 'pyapratigrāhyātpratigṛhṇataḥ</hi> pāpagrahaṇamastīti codayitvā parihāra uktaḥ | bhavedetadevaṃ yadi pratigrahīturiṣṭiḥ syātsā khalu dāturiti | sa laukike 'pyaviśiṣṭaḥ | tathā hi |</p>
	      <lg>
		<l>laukike 'pi tu yo dātā śūdrādirna sa doṣavān |</l>
		<l>pratigrahītṛdoṣastu punarapyubhayoḥ samaḥ ||</l>
	      </lg>
	      <p>yadi vaidike dāturiṣṭiriti kṛtvā satyapyapratigrāhyāyājyayājananimitte pratigrahītṝṇāṃ pāpe doṣarahitanimittamucyate | tato laukike 'pi śūdrādibhya upādāne duṣyatyapi pratigrahītari dātustaddvāreṇāduṣṭatvāddoṣarahitameva nimittam | ayeha pratigrahītṛvyāpāro nimittaṃ sa ca duṣṭa iti gṛhyate tattulyaṃ vaidike 'pi | atha vaidike dāturlaikike pratigrahīturiṣṭiriti kalpyate tatrāpyupapattiviśeṣo vaktavyaḥ | kiṃ ca |</p>
	      <lg>
		<l>yo 'śvapratigrahādeva doṣaḥ so 'tra pratīyate |</l>
		<l>dātṛdoṣastu sarvatra tulyo 'śvairna viśeṣyate ||</l>
	      </lg>
	      <p>na hyapratigrāhyānpratigṛhṇannevaṃ viśeṣṭuṃ śakyate | yo 'śvaṃ pratigṛhṇātīti | sarvadravyapratigrahāṇāṃ dātṛdoṣeṇa duṣṭatvāt | tenaiṣa granthaḥ pūrvaṃ pratigrahītṛvyāpāropanyāsātpaścācca dātṛvyāpārāśrayaṇādasaṃbaddhaḥ | tatra kecidāhuḥ | anapekṣyottarādhikaraṇasiddhāntaṃ pratigrahītureveṣṭirityatra vicāritam | loke 'śvanāṃ pratigraha eva tāvat ‘nobhayatodataḥ pratigṛhṇāti’ iti pratiṣiddhaḥ | kimuta śūdrādimya upādānam | yajñe tvasāvṛtvijāṃ punaḥ prasūtaḥ | tatraitatsyāt | dānamātraṃ yajñe vihitaṃ na pratigraha iti | tadayuktam | dānavidhānenaiva prāk parasvatvāpādanadaparyavasyatā tasyā ' 'kṣiptatvāt | api ci | sarvatra <pb n="960"/>samāptividhānaṃ siddhāntaḥ | tena dadyāditi sāmarthyagṛhītaḥ svatvaparityāgaṃ parasvatvāpādanameva vidhatta iti pratigrahavidhānam | api ca |</p>
	      <lg>
		<l>mantra<note><p>‘ka idaṃ kasmā adāt’ ityādiko mantraḥ | ‘agnīdhe agre dadāti’ ityādividhivihitakramaviśeṣaprāṅmukhatvādirniyamaśca jñeyaḥ |</p></note>vānniyamairyuktaḥ karmamadhye 'ṅgasaṃgataḥ |</l>
		<l>kriyamāṇaḥ kathaṃ nāma vidhinā nāvagamyace ||</l>
	      </lg>
	      <p>yadi pratigraho na vidhīyeta kathaṃ tasyetikartavyatā vidhīyeta | kimiti vā tasminnakṛte karmavaiguṇyaṃ syāt | atra vadāmaḥ |</p>
	      <lg>
		<l>ṛtvigbhyo dakṣiṇāṃ dadyāditi dānaṃ vidhīyate |</l>
		<l>lobhādevārjanāṅgatvātprāptasteṣāṃ pratigrahaḥ ||</l>
	      </lg>
	      <p>na hi dadyādityasya pratigṛhṇīyādityayamartho bhavati | bhavedapi sāmarthyāt, yadi tadākṣepamantareṇa dānavidhirnopapadyeta | sa tu lobhaprāptapratigrahabalenopapadyamāno na śaknotyākṣeptum | na hi vidhiśatenāpi tathā puruṣaḥ pravartate yathā lobhena | yadyapi ca samāptiścodyate tathā 'pi dātṛvyāpāra evāsau parasvatvāpādanaṃ nāma | dvau hi tatrāpi vyāpārāvekaḥ pratigrahītuḥ svīkaraṇamaparo dātuḥ tatsamarthācaraṇaṃ samarpaṇādirūpam | tanmātrameva vidhāsyate nāparam | tena yathā somakraye vidhīyamāne 'rthāllobhena prāpto vikrayo na vidhīyate na ca karmāṅgaṃ bhavatyevamiha pratigraho na vidhāsyate nāpyaṅgaṃ bhaviṣyati | yadapītikartavyatāvidhānaṃ tadarthaprāptānuvādenaiva bhaviṣyati | yadā vṛttyarthaṃ dakṣiṇāṃ pratigṛhṇīyāttaditthamitthaṃ ceti | nanvevaṃ sati pratigrahasya puruṣārthatvānmantrādīnāmapi puruṣārthatvameva prāpnoti | naiṣa doṣaḥ | prakaraṇasāmarthyādevamitikartavyatākapratigrahāvasānaṃ dānaṃ kratorupakarotītyadhyavasānāt | tena pratigrahasaṃbandhe 'pi dānasyaivetikartavyatā | tacca vidhilakṣaṇamiti netavyam | tatra codiṃte 'pi pratigrahe gavādīnāṃ pratiṣedhā 'pi nāstīti na kaściddoṣaḥ | aśvapratigrahasya tu pratiṣiddhatvādyo nāma pratiṣedhamatikramya grahīṣyati taṃ parīkrīya yajamāna ārtvijyaṃ kārayiṣyati | yathā ‘brahmahā 'śvamedhena yajeta’ iti | yo lobhātpatitayājanamaṅgīkṛtya yājayiṣyati tadapekṣaṃ vidhānam | na tu tadvidhānānyathānupapattyā yājanamitareṣāmapi vihitamiti kalpyate | tathehāśvapratigrahasyāvidhānamiti draṣṭavyam | ataśca yathaiva loke doṣastathā vede 'pīti na taddvāreṇa viśeṣaviṣayatvaṃ gamyate | kecitpunarāhuḥ | laukikapakṣe pratigrahīturiṣṭirvaidikatve tu karmāṅgatvāddātuḥ | pratigrahaścobhayatrāpi doṣavānavihitatvātpratiṣiddhatvācca | dānaṃ puna<pb n="961" break="no"/>rvaidikaṃ vihitamato yathābhāṣyameva parihāraḥ | athavobhayatrāpi dāturiṣṭiḥ | tatra dānaṃ laukikaṃ pratiṣiddham | tathā ca dakṣiṇādhikaraṇe vakṣya<note type="reference"><ref cRef="MīSū:10.3.12.37">(a. 10 pā. 3 a. 12 sū. 37) ityatra bhāṣyakāra ityarthaḥ</ref></note>ti | aśvā upakārakatarā bhaveyuryadi teṣāṃ dānapratigrahau na pratiṣiddhau syātāmiti | viśvajityapi sarvasvadāne pratiṣiddhatvādaśvādīnāmadānamiti vakṣya<note type="reference"><ref cRef="MīSū:3.7.4.4">(a. 6 pā. 7 a. sū. 4) | ityatra bhāṣyakāra iti śeṣaḥ</ref></note>ti | pauṇḍarīke 'śvasahasramiti tu pratyakṣopadeśājjyotiṣṭome caikasyāśvasyāvaśyaṃ vidheyatvātsāmānyaprāptaniṣedhabādhānna doṣo vijñāyate | tasmādya eva loke bhrāntyā bhitra<note><p>mitradāyādineti | mitrasya dāyena—dānena ādiḥ—ādānaṃ svīkārastena prayojanenetyarthaḥ |</p></note>dāyādinā vā dadāti tasyaiveṣṭiḥ, yo vā vikrīṇīte | vikraye 'pi hi svatvaparityāgaparasvatvāpādānasadbhāvātsakalo dadātyartho vidyate | na hyadṛṣṭārthameva kevalaṃ dānaṃ vijñāyate | dānatve dṛṣṭādṛṣṭaphalakalpanāvasarāt | yadyapi ca tasya vikrayaśabdābhidheyatvaṃ tathā 'pi sāmānyaviśeṣasaṃjñayoḥ samāveśādavirodhaḥ | tathā ca loke vikrīya vaktāro bhavanti, asmābhirdhānyaṃ dattamiti | krītvā vadantyasmābhirdhānyaṃ gṛhītamiti | tasmātso 'pi dadātiriti nimittam | nanu ca vāso 'śvā bhūmiriti deyadravyamadhyāmnānānnāśvadānaṃ duṣyet | yatra tadvihitaṃ tatranaiṣa dokṣyati | deyadravyāṇi hyetāni smaryante na tu dānameva vidhīyate | tatra dānavidhāyivākyāpekṣatvādyatrāśvo vihitastadgatamevedaṃ deyasmaraṇam | yāni tu gavādīni sāmānyato 'pi na pratiṣiddhāni tāni dānamātracodanāyāmapi bhaviṣyanti | tasmānna laukike 'śvapratigraho nimittam || 28 ||</p>
	    </div><!-- sūtra !-->
	    <div n="29" type="sūtra">
	      <p>yadyeṣā doṣanirghātārthā bhavettato laukike kalpyeta na tu tadarthā | kutaḥ |</p>
	      <lg>
		<l>anyato 'vagate doṣe tannirdhātārthateṣyate |</l>
		<l>yaścātra kīrtyate doṣo nāsāvastīti gamyate |</l>
	      </lg>
	      <p>karmavidhānavākye yo doṣaḥ śrūyate sa nirghātyatvenāvadhāryate | yaścātra doṣa upātto nāsau laukikasya satyapi pratiṣiddhatve kutaścitpramāṇādgamyate | jalodaraṃ hyatra varuṇagra<pb n="962" break="no"/>haṇarūpeṇopāttam | naca kasyācidvaidyakasaṃhitāyāṃ laukiko 'śvapratigraho nidānaṃ śrūyate | nāpi pratyakṣānumānādibhirgamyate | na ca vākye ‘na kesariṇo dadāti’ ‘nobhayatodataḥ pratigṛhṇāti’ iti śrūyate | nāpyetasya vākyasya tatpratipattau vyāpāro, vidyamānānuvādena tatra nirghātārthakarmavidhimātraparatvāt | yastu doṣaḥ pratiṣedhavākyānnarakapātātmakaḥ kalpitaḥ sa iha nopātto varuṇo vā etaṃ gṛhṇātītyanenābhidhātumaśakyatvāt | atha pāpamātraṃ vṛṇotīti varuṇastadguhṇātīcyevamabhidhīyate tato yā tāvadbaruṇagṛhītaśabdasya jalodaraviṣayā samudāyaprasiddhiḥ sā parityaktā | yā tvavayaprasiddhiḥ sā vaidike<note><p>vaidike 'pīti—nimitta iti śeṣaḥ | vaidike nimitte 'ṅgīkriyamāṇe 'pi dānanimittatvapakṣe dravyatyāgādaduḥkhadarśanaṃ, pratigrahānimittatvapakṣe ca rakṣaṇādinā duḥkhadarśanamityabayavārthaḥ |</p></note> 'pi, tyāge duḥkhadarśanāt | pratigrahe ca rakṣaṇapoṣaṇādinā kleśātkiṃcidvaruṇātmakaṃ vidyata ityevaṃ saṃbhavatīti na śakyaṃ taddvāreṇeṣṭerlaukikaviṣayatvamavadhārayitum | <hi rend="bold">rakṣaṇapoṣaṇādinā kleśeneti</hi>—pratigrahītṛvyāpārasya nimittatvenānivāritatvādevaṃ bravīti | athavā dāturapi prāk parasvatvāpādanādeva kleśo 'stīti gamayitavyam |</p>
	      <lg>
		<l>dharmo 'pi ca vṛṇotyeva naraṃ saṃsāravartinam |</l>
		<l>na hi kevalapāpena dehenā ' 'cchādyate naraḥ ||</l>
	      </lg>
	      <p>tasmādubhayathā 'pi laukikāśvapratigrahaṇagato 'yaṃ doṣo na prasidhyatīti mukhyopapātābhāvādarthavādo 'yaṃ vijñāyate | tatra purastādupākhyānopāttaṃ prajāpatirvaruṇāyāśvamanavat’ ityarthamidānītane 'pi kāle rūpakadharmeṇādhyāropva praśaṃsati | yathaiva prajāpatirvaruṇena gṛhīta āsīttathā 'dyatve 'pyaśvapratigrahaścejjātaḥ sa eva varuṇagrahaṇadoṣo bhavati | yathā ca prajāpatervāruṇīṣṭistata unmocanyāsīttathā 'dyatve 'pyasāvunmocanī vijñāyate | <pb n="963"/>tasmādraruṇagrahavyādhigṛhīteneva tena tadvimocanāyāvaśyaṃ kartavyeṣṭirityetāvānartho viva kṣitaḥ | tataśca vākyopāttaphalābhāvādadhyāhāreṇa vā svargaḥ kalpayitavyaḥ karmāṅgabhāvo vā | tatra svargasaṃnidhikārāṇābhāvādvaidikakriyātvasāmānyenāśvapratigraheṇa ca saṃnidhāpanātkratusaṃbandhaḥ sukalpaḥ | vaidiko hyaśvapratigrahaḥ karmāntaḥ pātīti nimittatvena pratīyamānastaddeśavartikathaṃbhāvāpannamaṅginamupanayannubhayoḥ sākāṅkṣatvādaṅgāṅgisaṃbandhaṃ kalpayati | tasmādyajñe pratīyeteti siddham || 29 ||</p>
	    </div><!-- sūtra !-->
	    <trailer>iti vāruṇeṣṭervaidikāśvadānanimittatādhikaraṇam || 10 ||</trailer>
	  </div><!-- adhikaraṇa !-->
	  <div n="11" type="adhikaraṇa">
	    <head type="toc">aśvapratigraheṣṭyadhikaraṇam</head>
	    <div n="30" type="sūtra">
	      <p>tatraivedānīmidaṃ vicāryate kiṃ pratigrahīturiṣṭiruta dāturiti | kathaṃ punaryo 'śvaṃ pratigṛhṇātīti vispaṣṭe pratigrahītṛsaṃbandhe sati saṃdehaḥ | upakrame dātṛprasiddheḥ | ‘prajāpatirvaruṇāyāśvamanayat’ iti darśayiṣyāmaḥ | yadi tarhi vākyaśeṣāddātuḥ pratīyate ‘<note type="reference"><ref cRef="MīSū:1.4.13.24">(a. 1 pā. 4 a. 13 sū. 24)</ref></note>saṃdigdheṣu vākyaśeṣāt’ ityanenaiva gatārthatvādadhikaraṇaṃ nā ' 'rabdhavyam | ucyate |</p>
	      <lg>
		<l>saṃdigdhaṃ vākyaśeṣeṇa nirṇeyamavadhāritam |</l>
		<l>vidhyuddeśena nirṇīte kiṃ tu śeṣaḥ kariṣyati ||</l>
	      </lg>
	      <p>yatra vidhyuddeśaḥ saṃdigdhaḥ, tatra vākyaśeṣānnirṇayo na virudhyate | yatra tvasaṃdigdhastatra tadbalīyastvādvākyaśeṣabādhenaiva bhavitavyam | ata iha yadyapi ‘prajāpatirvaruṇāyaśvamanayat’ iti prajāpatirdātā saṃkīrtito varuṇaḥ pratigrahītā | punaśca ‘sa svāṃ devatām’ iti prajāpatireva samānavibhaktyantaḥ sāmānādhikaraṇyenopāttaḥ | svā ca tasya devatā varuṇaḥ, pūrvaṃ saṃpradānatvenopāttatvāt | nā ' 'tmā, kartṛtvasaṃpradānatvayorvirodhinorekatra kalpane 'nyatarasya gauṇatvāpatteḥ | nāpi prajāpatervaruṇo dātā, vibhaktivyatyayaprasaṅgat | tena prajāpatiraśvaṃ dattvā varuṇaṃ prāpta ityarthaḥ | sa tathābhūtaḥ paridīrṇaḥ | udara<pb n="964" break="no"/>masya śvaya<note><p>śvayathunāḥ—jalavṛddhyetyarthaḥ |</p></note>thunā vidīrṇam | ‘sa etaṃ vāruṇaṃ catuṣkapālamapaśyattaṃ niravapat’ iti prajāpatereva tacchabdena parāmarśāt | tanniravapaditi ca kartṛtvanirdeśaḥ,tasyaivāvakalpate na varuṇasya | saṃpradānatvena sthitatvāt | na varuṇasyā ' 'tmoddeśena yāgaḥ saṃbhavati | na hyātmane saṃkalpyamānaṃ tyaktaṃ syāt | tena prajāpatinā 'śvaṃ dattvā varuṇāya, varuṇagṛhītena vāruṇeṣṭayā tadunmocanamātmanaḥ kṛtam | ato 'nyo 'pi dattvaivaṃ kuryāditi dāturiti vijñāyate | kiṃ ca |</p>
	      <lg>
		<l>yajñāṅgatvācca taccheṣāḥ pradhānenaikakartṛkāḥ |</l>
		<l>pradhānasya ca yaḥ kartā svāmī dātā sa vājinām ||</l>
	      </lg>
	      <p>tathā 'pi vidhyuddeśārthavādayorvipratipannārthatvāt, saṃdehābhāvena ‘saṃdigdheṣu<note type="reference"><ref cRef="MīSū:1.4.13.24">(a. 1 pā. 4 a. 13 sū. 24)</ref></note> vākyaśe ṣāt’ ityanenāgacchadanyatarabādhena vyavadhāraṇakalpanayā 'nyatakaviṣayaṃ vākyamupakramopasaṃhārā<note><p>upakramopasaṃhāracintayā—upakramopasaṃhārabalābalacintayetyarthaḥ |</p></note>cintayā kathamapi kleśena gamayitavyamityārambhe sati kiṃ tāvatprāptam | arthavādasya vidhyuddeśādhīnapravṛttestaccheṣatvācca vinā ' 'narthakyaprasaṅgāt | vidhyuddeśasya ca tena vinā 'pi svārthasiddheḥ | yacca vidhīyate tasya stutiryasya stutirna tasya vidhānaṃ, vidhinaiva stutyapekṣāyāḥ kṛtatvāt | tasmāt ‘aṅgaguṇa<note type="reference"><ref cRef="MīSū:12.2.27">(a. 12 pā. 2 sū. 27)</ref></note>virodhe ca tādarthyāt’ ityanenaiva nyāyenārthavādasyāsamañjasattvaṃ nyāyyam | nityaṃ cārthavādānāṃ pramāṇāntarāvagatārthaviṣayatvamato 'pi tadgatameva lakṣaṇāśrayaṇaṃ yuktaṃ na vidhigataṃ, vidhīnāmanyenātyantāprāptaviṣayatvena śrutānyathātvakalpanasyāpramāṇakatvāt | yathā ca ‘ūrgudumbaraḥ’ ‘ādityo yūpaḥ’ ityādayo 'rthavādā nīyante tathā 'yaṃ na yāsyatīti ko hetuḥ | tasmādvispaṣṭā 'pi purastādarthavāde dātṛvyāpārastutiḥ ‘āpo vai śāntāḥ’ itivatsaṃbandhidvāreṇa pratigrahītṛviṣayā 'vadhārayitavyā | tena dānapratigrahakarmaṇorbhedātpratigrahasaṃbandhitvena śrutametatkarma dāturacoditamiti manyāmahe | tuśabdasya sthāne caśabdaḥ, kiṃ ceha bhavata itivadgamayitavyaḥ | yajamānaṃ vā 'myāḥ kartṛtvenācāditaṃ vijānīmaḥ | tatkarma ceṣṭernimittattvenācoditamiti sūtrārthaḥ || 30 ||</p>
	    </div><!-- sūtra !-->
	    <div n="31" type="sūtra">
	      <p><pb n="965"/>sā khalviṣṭirārtvije syāt | yajamāne syādityarthaḥ | sa hyṛrtvijāmayamityevamārtvijo 'bhidhīyate | athavā ‘svāmisa<note type="reference"><ref cRef="MīSū:3.7.18.38">(a. 3 pā. 7 a. 18 sū. 38)</ref></note>ptadaśāḥ karmasāmānyāt, iti yajamānasyāpi brahmā divaddatviktvaṃ vakṣyati | tena śakyaṃ yājamānamapi pradānamārtvijamityabhidhātum | athavā svāmikarmārtvijayoḥ katarasminsyāditi saṃdigdhe yatra liṅgaṃ sāmarthyātmakamavakalpate tatreti sūtrārthaḥ | kathaṃ punaryajamānavyāpāro nimittamiti liṅgena gamyate | taducyate |</p>
	      <lg>
		<l>sāmarthyaṃ karmaṇastāvadekaṃ liṅgaṃ vivakṣitam |</l>
		<l>aparaṃ vākyasāmarthyaṃ paurvāparyanirīkṣaṇāt ||</l>
	      </lg>
	      <p>pūrvādhikaraṇenaivaitatpratipāditaprāyaṃ yadatra dāturiṣṭiriti | yadā hyaśvapratigrahavataḥ karmaṇo 'ṅgamevetyavadhāritaṃ tadā 'ṅgapradhānānāmekadeśakālakartṛkanyāyādya eva kratoḥ kartā tenaiveyamapi kartavyā | yaśca kratoḥ kartā sa ‘svāmika<note type="reference"><ref cRef="MīSū:3.8.1.1">(a. 3 pā. 8 a. 1 sū. 1)</ref></note>rmaparikrayaḥ’ ityevamaśvarasya dātā | tasmādisaṃdigdhameva dāturiṣṭayā bhavitavyam | etaddhyaṅgasya sāmarthyaṃ yatpradhānenaikakartṛkaṃ <pb n="966"/>sadupakāraṃ śaknoti kartuṃ na bhinnakartṛkam | tena pradhānavadevetaraistasyāmapyārtvijyaṃ kartavyaṃ na yājamānamiti | evaṃ siddhe 'pi, vākyopakramopasaṃhāraviradhakṛtabhrāntisaṃśayavyudāsamātrārthamuttaramadhikaraṇamārabdhavyam | tasyāpi ca vākyasaṃbandhopakramopasaṃhārasyedṛśameva sāmarthyaṃ yaddāturvidhatte | na hyetāvadeva vākyaṃ ‘yāvato 'śvānpratigṛhṇīyāttāvataścatuṣkrapālanvāruṇānnirvapet’ iti | kiṃ tarhi | anyo 'pyupakramaḥ ‘prajāpatirvaruṇāyāśvamanayat’ ityādirasya vidyate | sa ca dāturiṣṭiṃ pratipādayatītyuktam | nanvetadapyuktaṃ vidhyuddeśabalīyastvādbādhyate 'sāviti | naitadasti | kutaḥ |</p>
	      <lg>
		<l>stutirlabdhātmakatvena vidhyugaddeśena bādhyate |</l>
		<l>pratigrahītari tvatra vidhyuddeśo na kalpitaḥ ||</l>
	      </lg>
	      <p>yadi labdhātmako 'tra pratigrahītṛviṣayo vidhyuddeśo bhavettato vicāra eva na kriyeta na tvasau labdhātmakaḥ | kutaḥ |</p>
	      <lg>
		<l>parastādarthavādeṣu svatantro jāyate hyasau |</l>
		<l>purastādarthavādeṣu tatpūrvā vidhikalpanā ||</l>
	      </lg>
	      <p>satyapi pradhānaguṇabhāve vidhyarthavādānāṃ pūrvāparoccāraṇakṛto 'nyo viśeṣo bhavati | sarvatraiva tāvat ‘mukhyaṃ vā pūrvacodanāllokavat’ iti ca śrutiliṅgādhikara<note type="reference"><ref cRef="MīSū:3.3.adhi.7">(a. 3 pā. 3 a. 7)</ref></note>ṇanyāyena ca pūrvaṃ vijñānamanupajātapratidvandvi dvitīyavijñānāntarānutpattyavasthatvādāñjasyenā ' 'tmānaṃ labhate | paścāttanaṃ tu pūrvavijñānāvaruddhajñānaviṣaya upajāyamānaṃ satyāṃ virodhāvasthāyāṃ tadānuguṇyātiriktena rūpeṇotpattumeva na śaknotīti, anyathātvamapi pratipadyate | tadiha <pb n="967"/>vidhyarthavādatvakṛtaṃ viśeṣaṃ pūrvapaścādbhāvitayā 'nāśrityopakrasopasaṃhārayordātṛpratigrahītṛviṣayatvena vipratipadyamānārthatvāttathā sati caikavākyatvāsaṃbhavātpṛthaktve cobhayorapi parasparasaṃnidhivaśenākalpitavidhyantaraprarocanāntaraśaktyoḥ sākāṅkṣatvenāparipūrṇāthoyorānarthakyaprasaṅgādavaśyaṃbhāvyekavākyatvavaśena samānaviṣayatve kalpyamāne 'nupajātavirodhāvasthapūrvāvadhāritadātṛgāmitvaparityāgāsaṃbhavāduttaramalabdhāvasthameva pratigrahītṛjñānaṃ gauṇagṛhṇātikalpanayā dātṛviṣayatvenādhyavasīyate | kiṃ ca |</p>
	      <lg>
		<l>bhūyasāṃ ca sadharmatvamasminpakṣe bhaviṣyati |</l>
		<l>anyathā hi bhavetpūrvaṃ sarvamevāsamañjasam ||</l>
	      </lg>
	      <p>prajāpatirvaruṇādaścaṃ pratyagṛhṇātsvāṃ devatāmapādānabhūtāṃ varuṇameveti bahvabhamañjasaṃ syāt | mama tu gṛhṇātireva kathaṃcitprayojakabyāpāre vartayitavyaḥ | yattu vidhirarthavādādbalavattaraṃ iti | satyam | yo vidhiḥ sa balīyān bhavati | na tu pratigrahīturiṣṭiriti vidhiḥ | sarvatra hi vākye yatpūrvapadairanavagatamapekṣitaṃ ca taduttarapadebhyaḥ parigṛhyate, netaratpratīyamānamapi | tadyathā ‘satrādudavasāya’ iti ktvāpratyayenaivottarasyāṃ kriyāyāmudavasānavadanyonyanirapekṣā bahavaḥ kartāro 'vadhāritāḥ | uddiśyamānatvāccāvivakṣitasāhityā iti ‘pṛṣṭhaśamanīyena yajeran’ ityatra satyapyupādīyamānatve saṃhatabahukartṛpratyayaḥ pūrveṇānapekṣitatvādavivakṣito bhaviṣyati | evamiha yāvadeva ‘prajāpatirvaruṇāyāśvamanayat’ ityarthavādena dāturvaruṇānirmocane hetutveneṣṭiḥ praśasyamānā 'vagatā tāvadeva tasya kimapi vaktavyamitīyameveṣṭirvidhāsyata ityavadhāryate | tataśca pūrvāvadhāritavidhiviṣayaḥ puruṣo vidhyanumānābhimukhastanmātramevocyamānaṃ prārthayate nādhikam | tulyā ca viṣayāvabodhane vidhyarthavādayoḥ śaktiḥ | yattvarthavādasya vidhiśaktirnāsti tāvanmātraṃ vidhāyakādgṛhyata eva, na tu tāvatā sarvameva tadgataṃ vivakṣyate 'napekṣitatvāt | ato nimittārthaṃ liṅuccāraṇaṃ dhātumantareṇa na saṃbhavatīti yatra kvacana dhātau prayoktavye dātṛvyāpārārthagṛhīto gṛhṇātiḥ prayukta iti draṣṭavyam | anyathā hi yasmātpurākalpe dāturevaṃ vṛttaṃ tasmādadyatve 'pi pratigrahītṛbhirevaṃ kartavyamityasaṃbaddhameva vākyaṃ syāt | tasmādvidhyuddeśenaivetthaṃ pravṛttena dātā ' 'śrita ityavirodhaḥ | tadetat ‘śruterjā<note type="reference"><ref cRef="MīSū:3.3.1.1">(a. 3 pā. 3 a. 1 sū. 1)</ref></note>tādhikāraḥ syāt’ ityatra prapañcitam | nanu ca tenaiva gatatvādiha nā ' 'rabdhavyametat | satyaṃ, gataprāyametat | bhāṣyā<note><p>bhāṣyāntarajanitabhrāntyeti—bhāṣyāntarakāraiḥ sautrārtvijaśabdasyartvikkartṛkapratigraddavācitvamaṅgīkṛtya pratīgrahīturiṣṭisiddhāntakaraṇāttannimittabhrāntinyudasanāya punarārambha ityarthaḥ |</p></note>ntarajatibhrāntyapanayārthaṃ tu punarārambhaḥ | <pb n="968"/>itarathā<note><p>yadyapyatra sūtrakārāṇāṃ bhāṣyāntarajanitabhrāntyapanodanārthamārabho nocitaḥ | paraṃtu bhāṣyakṛta eva sūtravyākhyārthamārambho yukta ityevaṃ matvā prakārāntareṇa paunaruktyaparihāraṃ vaktumārabhate— itarathetyādinā |</p></note> hi śakyamidaṃ sūtradvayaṃ pūrvādhikaraṇe 'pi vyākhyātum | yo nāmā ' 'lambhanirvāpavallokavedayokaśvapratigrahāviśeṣādanekānte sati na niyogataḥ karmāṅgatvaṃ gamyata iti manyamāno vadet, yājñe 'pyacoditametatkarmabhede sati nirṇayakāraṇābhāvāditi, tasyottaraṃ ‘sā liṅgādārtvije syāt’ iti | yadṛtvigbhyo 'śvadānaṃ tatra syāt, vaidikatvayajñiyatvaliṅgaviśeṣāt, nimittatvopayuktasyāpi liṅa eva liṅgatvāt | vaidiko<note><p>vaidika iti—pratigraha iti śeṣaḥ |</p></note> hi liṅsaṃbaddho<note><p>liṅsaṃbaddha iti—liṅā vighātṛvidheyabhāvākhyasaṃbandhena saṃbaddha ityarthaḥ |</p></note> dṛṣṭo na laukikaḥ | athavaitadeva codyaṃ vinā sūtreṇa kṛtatvātsūtradvayamapyekīkṛtya parihāro varṇanīyaḥ | yasmādacoditaṃ laukikaṃ na tatra nimittatvena buddhiriti pūrvavadeva yojyam | tatraitatsyādekamidaṃ karma yathā vaidikaṃ sannimittaṃ bhavatīti tathā laukikamapi saṃbhavatītyata āha | naitat | kutaḥ | karmabhedāt | asti hi coditācoditatvakṛto deśādibhedakṛtakarmavyaktikṛto 'pi karmabhedo yena nimittavyavasthā bhaviṣyati | pratiṣiddhatvācca laukikasyābhāva eva vedasiddhāntena | ato yasyāsaṃdigdhaḥ sadbhāvastasthaiva nimitatvam | na cāvaśyamasya nimittārthaṃ śravaṇaṃ saṃbandhamātraparyavasānāt | ataścāśvadānasyaiveyamitikartavyateti prayojanavattvena vaidikaṃ gamiṣyati | tasmānnācoditena saṃbandha ityevaṃ saṃbhavatyapi vyākhyāne 'rthavaśenādhikaraṇāntarakaraṇam | gṛhṇātiśabdaśca prayojakakriyāyāmadṛṣṭapūrvo dṛ̣dhāṃ bhrāntiṃ kurvallaṁkṣaṇāvṛttyā netavyaḥ | prayojakavyāpāre prayojyavadupacārāt | athavā hetukartaryapi kartṛtvamasti | tatra yadā hetutvaṃ vivakṣyate tadā hetumadvyāpāre vivakṣite 'pi ṇijutpadyate | kartṛtvamātravivakṣāyāṃ vinaiva ṇicā yo 'śvapratigrahaṃ yathākathaṃcinnirvartayati sa pratigṛhṇātīti śakyate vaktum | <hi rend="bold">yathā ṣaṅbhirhalaiḥ kṛṣatīti</hi> vilekhanavacanaḥ sankṛṣiḥ ṣaṅḍhalopādānasāmarthyādvilekhitṛviṣayāsaṃbhavāttatprayojakavyāpāre vartate | na hi halaṣaṭkenaikaḥ kartā vilekhituṃ śaknoti | tena ṣaṇṇāmeva vilekhitṝṇāṃ yaḥ saṃvidhānena prayojakaḥ sa tadvyāpāreṇa kṛṣerapi kartā bhavatītyevamabhidhīyate | tadvadarthavādavaśena vartamāno gṛhṇātiḥ, tatprayojakavyāpāre vartiṣyate | vicitraśaktayo hi dhātavaḥ prayojyaprayojakobhayavyāpāravacanatvena bhāvā<note type="reference"><ref cRef="MīSū:2.1.1.1">(a. 2 pā. 1 a. 1)</ref></note>rthādhi<pb n="969" break="no"/>karaṇe darśitāḥ | teṣāṃ sahakārikāraṇasaṃnidhānātkadācitkācitprasiddhivyatirekeṇāpi śaktirabhivyajyate | tasmāddadātyarthe pratigṛhṇātiśabdaḥ prayukta iti dāturiṣṭiḥ | evaṃ sthite keciccodayanti | yathā kila bhaitrāyaṇīyānāṃ ‘sa eṣo 'śvaḥ pratigṛhyate’ ityekarūpopakramopasaṃhāravidhinā vispaṣṭameva pratigrahīturiṣṭiriti gamyate | tatra ca vadanti nyāyena tāvadvayaṃ balīyāṃso yadi tu vacanāntareṇa jīyāmahe kiṃ kriyatāmiti | sa tu niṣkāraṇastrāma iti paśyāmaḥ | katham |</p>
	      <lg>
		<l>pratigrahītari spaṣṭaṃ yadi vākyāntaraṃ tataḥ |</l>
		<l>bhavettasyāpi teneṣṭirdātustu na nivāryate ||</l>
	      </lg>
	      <p>yathodāhṛtena tāvattaittirīyaśākhāvākyena dāturiṣṭiḥ siddhā | sā na nyāyāntareṇāpanīyate na vacanāntareṇa | yadyapi pratiṣedhavacanaṃ syāttathā 'pi vihitapratiṣiddhatvādvikalpo bhavenna svīkṛtanyāyavyudāsaḥ | yattu pratigrahīturvidhāyakaṃ tadyadi tāvatkarmāṅgavaśena vinā 'pyupakramaviśeṣātpūrvavākyārthānusārtheva bhavati tatastenāpi dātureva | atha tu svātantryātpratigṛhṇātivaśātpratigrahītustataḥ pūrvavākyāccā dāturityubhau kariṣyatastatpratigrahītṛgatā ca karmāṅgatvābhāvātpuruṣārthā satī laukike 'pi syāt | yastu ‘ārtvije syāt’ ityetatsūtraparaḥ sanpūrvavākyenāpi pratigrahītureva vadati tena tatkartṛkāyāḥ karmāṅgatvāmavādṛtvijāmitareṣāṃ ca puruṣārthaphalakalpanātulyatvena laukike 'pi prāptau satyā kena pramaṇena ‘tasmādyajñe pratīyata’ ityetadabhidhīyata iti vaktavyam | tasmādanena tāvaddāturiti siddham || 31 ||</p>
	    </div><!-- sūtra !-->
	    <trailer>iti aśvapratigraheṣṭyadhikaraṇam || 11 ||</trailer>
	  </div><!-- adhikaraṇa !-->
	  <div n="12" type="adhikaraṇa">
	    <head type="toc">vamanādhikaraṇam</head>
	    <div n="32" type="sūtra">
	      <p>ayamapyanārabhyavāda eva | somendraṃ caruṃ nirvapedyaḥ somaṃ vamati iti | tatrāpi pūrvavadevādhikaraṇadvayamapi vicāryate | laukikasomapāne rasāyanādyarthaṃ kṛte vamanena vyāpanne somendrayāga uta vaidike, utobhayatrāpi | tatra tadvadityanena sāmānyapakṣo ‘doṣāttvi<pb n="970" break="no"/>ṣṭirlaukike syāt’ ityayaṃ cātidiśyate | athavā 'dhikaraṇadvayamapi siddhāntarūpeṇādhikaraṇadvaye 'pyatidiśyate, kenacidviśeṣeṇa pūrvapakṣaracanā | tatreha tāvadvaidikena pānena dravyapratipādanasya kṛtatvānna kadācid bhreṣe punaḥ pratisamādhānāpekṣā 'stītyanarthakamiṣṭivighānam | laukike tu vamanena vyāpanne rasāyanaguṇābhāvādindriyeṇa vīryeṇa ca vyṛddhiḥ saṃbhāvyate | na jalodaravadatyantāsaṃbhāvanā | tatsaṃyoge ca śrūyamāṇeṣṭistatsamādhyarthaiva vijñāyate | tasmāttatra syāditi || 32 ||</p>
	    </div><!-- sūtra !-->
	    <div n="33" type="sūtra">
	      <p>taireva<note><p>tairevoti—pūrbādhikaraṇāsiddhāntasādhakahetubhirevetyarthaḥ |</p></note> vaidikatvasāmānyādibhirvaidike bhavatīti kasmānnocyate | na hi vamane vaidikatvaṃ saṃbhavati | acoditatvāt | ato ya eva doṣo laukikagāmitve hetuḥ sa eveha vaidikaviṣayatve syāt | tathā hi |</p>
	      <lg>
		<l>samyagjaraṇarūpāntā pratipattirvidhīyate |</l>
		<l>tadvyāpadi pradhānasya na bhavetpūrvavatphalam ||</l>
	      </lg>
	      <p>na ca tāvallaukikapānavyāpadi doṣo 'sti | vamanārthameva pānāt | athāpi bhavati tathā 'pi vaidyakenaiva tasya pratisamādhānamiti na vaidikopāyāpekṣā | vaidike tu pāne samya<pb n="971" break="no"/>gjaraṇa<note><p>hinva me gātrā ityādi mā me vāṅnābhimatigā iti samyagjaraṇaprakāśakamantrapāṭhādityarthaḥ |</p></note>pāṭhājjaraṇā<note><p>samyagjaraṇarūpānteti pāṭho vyākhyānasaṃbhata iti bhāti |</p></note>ntā pratipattiravaṃdhāritā | sā ca vamanena vyāpadyate | tataśca pradhānaphalavaiguṇyāśaṅkāyāṃ tatsamādhānārtheṣṭirvijñāyate | atha tvayaṃ phalārthavādastataḥ sutarāṃ phalakalpanābhayāllaukikānnivṛttirgamyate | vaidike tu vamanena pānaṃ pratyāyitam | tena kratusthasyeṣṭiraṅgamiti sukaraḥ saṃbandhaḥ || 33 ||</p>
	    </div><!-- sūtra !-->
	    <trailer>iti vamanādhikaraṇam || 12 ||</trailer>
	  </div><!-- adhikaraṇa !-->
	  <div n="13" type="adhikaraṇa">
	    <head type="toc">yajamānasomavamane, iṣṭividhānādhikaraṇam</head>
	    <div n="34" type="sūtra">
	      <p>aśvapratigraheṣṭivadeva karmāṅgatvātsvāmikartṛkatve siddhe 'pi tasya kipātmīyaṃ vamanaṃ nimittamutā ' 'rtvijamapīti vicāryate | kiṃ prāptam | viśeṣānupādānādubhayatrāpi syāt | yathā ca svāmivamanena pratipattivināśastathā ' 'rtvijenāpi ubhayordravyasaṃskārātmakatvāt | tasmādyadi doṣanirghātārthametatkarmāthāpyapūrvopakārārthamubhayathā vamanadvaye 'pi kartavyam || 34 ||</p>
	    </div><!-- sūtra !-->
	    <div n="35" type="sūtra">
	      <p>yadyapi tāvadārādupakārakatvaṃ tathā 'pi svāmivamane bhavitavyam | kutaḥ |</p>
	      <lg>
		<l>pūrvaṃ yacchabdasaṃbandhānnimittatvaṃ na jāyate |</l>
		<l>tatsaṃbandhātparastāttu kartaikaḥ saṃpratīyate ||</l>
	      </lg>
	      <p>‘yaḥ somaṃ vamati sa nirvapet’ iti yacchabdatacchabdayogādyāgavamanayorekaḥ kartā gamyate | tatra naimittikaṃ tāvatsvāmikartṛkatvenāsaṃdigdham | tenāsaṃdigdhena saṃdigdhaṃ vamanaṃ nirṇīyate | tadapi svāmikartṛkameva sannimittamiti | na ca svatantrameva nimittaṃ, <pb n="972"/>śuddhenā ' 'khyātena nimittapratyayānutpādāt | yacchabdopabaddhaṃ tannimittaṃ pratipādayati | tena cetsaṃbaddhaṃ pūrvataraṃ samānakartṛkatvaṃ paścānnimittatvapratītiḥ | athartvijo devatārthamṛtvikparikrayārtha ca dravyaṃ tyajanti | tatasteṣāṃ svātmani parikrayavirodhādavaśyaṃ tairapyanye 'dhvaryvādayo varītavyāḥ | ādhānagatena tvātmanepadenāgnīnāmādhātṛvyatiriktapuruṣasaṃbandhābhāvātsvātmārtheṣvagniṣu yaṣṭavyam | tataśca yadi tāvadvāntasomakarmopakārabuddhyā kurvanti tato deśakālakartṛbhedādviguṇaṃ na tena pradhānena gṛhyate | na cā ' 'hatya deśādibheda āmnāyate | yena tatsadbhāve 'pyavaiguṇyamāśrīyeta | svāmivamanena ca kṛtārthatvānnānenaiva śāstreṇa deśāntarādīnāmanujñānam | kathaṃ vaikameva śāstraṃ svāmivamanapakṣe samānadeśāditvamāśrayedṛtvigvamane ca tadbhedam | atha tvātmārthabuddhyaiva te prayuñjīran | evamapi kratvarthenāvadhāritasya punaḥ puruṣārthatvābhāvāttādarthyena kriyāmāṇasyā ' 'narthakyameva syāt | atha tvetatsiddhyarthaṃ puruṣārthataiva śāstreṇā ' 'śrīyate tathā sati upasthitakratutyāgādasaṃnihitasvargādikalpanācca viprakarṣaḥ | sadṛśaṃ laukikavamane 'pyetaditi na yājñe syāt | tacca pūrvameva nirākṛtam | tasmātsvāmivamane syāt | atha tvadhvaryvādivamane 'pi svāmyeva dravyaṃ tyajettathā sati tadeva bhinnakartṛkatvamāpadyate | tatsamarthane vā 'śrutaṣaṣṭhyarthakalpanā sāmānādhikaraṇyabādhaśca | tathā kalpanāyāṃ ca svāmivamanasyānimittatvaprasaṅgaḥ | ubhayāśrayaṇe vā vairūpyanimitto vākyabhedaḥ syāt | yaḥ somaṃ vamati yasya somamṛtvigvamatīti cā ' 'śrayaṇādanyataraparigrahe tu svāmivamanagrahaṇaṃ yuktam, śabdasāmañjasyāt | evaṃ tāvadārādupakārakatve yadā tu vākyaśeṣopanītayāgaśeṣadravyapratipattiniyamabhreṣopajanitaphalalābhāyogyatvaṃ tena pratisamādhīyata iti kalpyate, tadā yajamānaphalotpatteratyantādṛṣṭatvātta<note><p>tadāśaṅketi—phalalābhāyogyatvāśaṅketyarthaḥ |</p></note>dāśaṅketi tenaiva pratisamādhāneṣṭiḥ kartavyatyasaṃdigdham | yattu dakṣiṇālābhātmakamṛtvijāṃ phalaṃ tatsati cāsati vamane labhyamānaṃ dṛśyata iti nirāśaṅkatvādanapekṣitapratisamādhānaṃ neṣṭiṃ gṛhṇāti | yadā 'pi prakṛtakarmakartṛniyamāṃśena bhakṣayitṛsaṃskārārthaṃ bhakṣaṇam, ataśca tadbhreṣe karturvaiguṇyamupajātaṃ, dravyasaṃskārasya tadupayogātmakasya nivṛttatvāditi kalpyate tadā 'pi tadbhreṣakṛtayājamānaphalavighnaprasaṅgāttannivṛtyarthatvādyattacchabdanirdeśācca yajamānavamana eva bhavitavyam | etenāpūrvasaṃskārārthatvamapi vyākhyātam | yadā 'pi hi somavamanānna vihitākaraṇaṃ nāpi pratiṣiddhasevanamāpadyata iti kṛtvā doṣanirghātārthatva<pb n="973" break="no"/>miṣṭeranāśritya naimittikaṃ karmāṅgaṃ tadā 'pi ca yacchabdena puruṣasyopāttatvājjañjabhya<note type="reference"><ref cRef="MīSū:3.4.adhi.5">( a. 3 pā. 4 a. 5 ) atratyanyāyenetyarthaḥ</ref></note>mānanyāyena prakaraṇagatapuruṣasaṃskāratā 'dhyavasīyate, tadā 'pi ‘yājamā<note type="reference"><ref cRef="MīSū:3.8.2.4">( a. 3 pā. 8 a. 2 sū. 4 )</ref></note>nāstu’ ityanenaiva tatkartṛkatā | vamanasamānaviṣayatvācca yajamānavamanameva nimittam | yattvadhvaryvādivamane 'pi dravyapratipattibhreṣaḥ, kartṛsaṃskārādvināśo vā samādhimapekṣata iti | yadyapyapekṣate tathā 'pyavidhānānna grahīṣyate | sarveṣu ca kratvarthapuruṣārthapakṣeṣu cartvigvamane 'vidhānamityuktam | ataśca yadi tadvamanamaduṣṭameva tatastūṣṇīmevā ' 'sitavyam | atha duṣṭaṃ tataḥ sāmānyavihitaṃ kiṃcitkartavyam | na cātra kratvarthādyanyatamapakṣāvadhāraṇaprayojanamastīti nātīvāvadhāraṇe yatitavyam | athāpi tattvajñānaṃ prayojanaṃ tato jañjabhyamānapakṣaḥ parigrahītavyaḥ | tathā ca sūtrakāraḥ svāmino vā tadarthatvādityāha || 35 ||</p>
	    </div><!-- sūtra !-->
	    <div n="36" type="sūtra">
	      <p>vyṛdhyata iti sa vaktavyo yasya somapānādṛddhiḥ prārthyate | tadvaiguṇyācca vyṛddhirāśaṅkyate svāminaśca tadubhayamapīti tasyaiveṣṭiḥ || 36 ||</p>
	    </div><!-- sūtra !-->
	    <trailer>iti yajamānasomavamane, iṣṭividhānādhikaraṇam || 13 ||</trailer>
	  </div><!-- adhikaraṇa !-->
	  <div n="14" type="adhikaraṇa">
	    <head type="toc">sarvapradānādhikaraṇam</head>
	    <div n="37" type="sūtra">
	      <p>aṣṭākapālādiśabdaiḥ samastaṃ dravyaṃ devatārthamavagamitamāhavanīyaprakṣepeṇa ca haviṣo devatārthatā bhavati | ‘yadāhavanīye juhvati’ iti vidheḥ ‘agnimukhā vai devāḥ’ iti cārthavādāt | evaṃ ca sati tataścetkiṃcidapyapanīyeta tadā 'nyacchrutamanyatkriyeta | tasmātsarvaprakṣepaḥ | kiṃ punarayaṃ pūrvapakṣavādī śeṣakāryāṇāṃ sviṣṭakṛdiḍāprāśitraśaṃyuvākakālabhakṣaca<pb n="974" break="no"/>turdhākaraṇānāṃ vidhiṃ na paśyati | satyaṃ na paśyatīti kecit | na tvetadyuktamiva | na hyevaṃ kvacitpūrvapakṣo na bhavet | ataḥ paśyannevānenābhiprāyeṇa mantrayata iti vaktavyam |</p>
	      <lg>
		<l>vidyamāneṣu śeṣeṣu dravyāṇāmaprayojakāḥ |</l>
		<l>bhaveyuḥ śeṣabhājo hi niḥśeṣe tu prayojakāḥ ||</l>
	      </lg>
	      <p>yadi hi dvyavadānamātre hute puroḍāśādayaḥ saśeṣāḥ kriyante tadā ‘uttarārdhātsviṣṭakṛte samavadyati’ ityevamādicodanāvaśena ‘e<note type="reference"><ref cRef="MīSū:4.1.13.28">( a. 4 pā. 1 a. 13 sū. 28 )</ref></note>kadeśadravyaṃ cotpattau vidyamānasaṃyogāt’ ityevaṃ sviṣṭakṛdādīnāmaprayojakatvaṃ bhavati | yadā tu khalu sarvapradānamavagabhyate tadā vidyamānasaṃyogāsaṃbhavāccoditaikadeśānuṣṭhānānupapattyā śakyamekadeśyutpādanamadhyavasātumiti sviṣṭakṛdādyarthaṃ puroḍāśāntarāṇyutpādyeran | śeṣaśabdaḥ ‘śeṣātsvikṛṣṭate samavadyati’ ityādiṣu kathamiti cet | ucyate |</p>
	      <lg>
		<l>havirantaramālocya śeṣaśabdo bhaviṣyati |</l>
		<l>ājyeta śeṣamitivattaccheṣeṇetivacca naḥ ||</l>
	      </lg>
	      <p>yathaiva ‘ājyena śeṣaṃ saṃsthāpayati’ iti pūrvakarmaṇaḥ paryavasānādadhike pūrvasadṛśe vā śeṣaśabdaḥ prayujyate | yathā ca ‘tataḥ śeṣeṇa viśiṣṭadeśajātyādimanto janma pratipadyante’ iti svargaphalakarmaṇo niḥśeṣopayogādanyaphalasya cānyatra vyāpārāsaṃbhavāttato 'nyeneti vaktavye tataḥ śeṣeṇeti gautamācāryeṇoktam | evamihāpi yatpradhānahavirbhyo 'nyaddhavistenaivānyatvenā ' 'dhikyena vā bhaviṣyati | athavā guṇatvena vā śeṣādityevamabhidhāsyate | śeṣaśabdo hyupayuktetaradvidyamānaṃ bravīti | na ca pradhānahaviṣāṃ kiṃcidvidyate | anyeṣāṃ ca sarvametadrūpamasti | tasmāddravyāntarāṇi gṛhyeran | yathā vakṣyati <note type="reference"><ref cRef="MīSū:4.1.13.29">( a. 4 pā. 1 a. 13 sū. 29 ) |</ref></note>‘nirdeśāttarayānyadarthāditi cet’ iti | athāpyatyantaṃ śeṣaśabdānurodhaṃ kṛtvā teṣāmeva kiṃciccheṣyate | tathā 'pyastyevānyadvicārasya prayojanaṃ nāvaśyaṃ pakṣoktenaiva prayojanena bhavitavyam | idamapi saṃbhavati | yadā pradhānavākyādaśeṣapradānaprasaktau satyāṃ śeṣakāryavaśena śeṣāḥ sthāpyante, tadā yathaiva pradhānaṃ tasya haviṣaḥ prayojakamevaṃ sviṣṭakṛdādīnyapīti | tadarthāvadānanāśadoṣāpahāreṣvapi pradhānavadeva havirantaraḥ mutpādyeta | yadā punaḥ pradhānacodanākṣiptasyaiva śeṣasya sviṣṭakṛdādīni grāhakāṇi bhavanti <pb n="975"/>tadā teṣāṃ paraprayuktadravyopajīvanādayaprayojakatve sati nāśadoṣāpahāreṣvapyakriyā siddhā bhavati | tasmātsatyapyubhayoḥ pakṣayorasarvapradāne 'sti prayojanamityarthavānvicāraḥ || 37 ||</p>
	    </div><!-- sūtra !-->
	    <div n="38" type="sūtra">
	      <p>yadyāgneyo 'ṣṭākapāla ityevamādyeva bhavettataḥ sarvapradānamevāvadhāryete | atra punastasmātpuroḍāśāderniṣkṛṣya kiṃcideva hotavyaṃ śrayate ‘dvirhaviṣo 'vadyati’ ‘madhyātpūrvārdhācca dviravadyati’ ‘aṅguṣṭhaparvamātramavadānaṃ bhavati’ ‘dvyavadānaṃ juhvati’ ityevamādivākyālocanena hi kiṃcideva hotavyamavagatamataḥ śeṣayitavyaṃ kiṃcit || 38 ||</p>
	    </div><!-- sūtra !-->
	    <div n="39" type="sūtra">
	      <p>yadyetāni vākyānyutpattivākyāvagatamaśeṣahomamabādhamānāni na niviśeran, yadi caitāni pradhānasya pratyāsannatarāṇi bhaveyustato bādheran | etāni tu saṃskāravākyāni avirodhenaivopapadyante | śakyate hyaṅguṣṭhaparvamātrairmadhyapūrvārdhoddhṛtairdiśaḥ pravṛttairavadānaiḥ saṃskṛtya saṃskṛtya niḥśeṣaṃ haviḥ pradātum | ataḥ sarvavākyavaśenaivaṃ śāstrārtho bhavati | yadaśeṣaṃ havirjuhoti tadevamupāyamiti | tena na kasyacidbhomaḥ pratiṣidhyate | tasmātsarvapradānaṃ kartavyam | yattu yathāśrutetikartavyatāko yugapanna śakyate kartumadvyavadānahomaprasaṅgāditi | jyotiṣṭomavadabhyasitavyo homaḥ | tadarthatvāt | devatārthatvādyāgārthatvādapūrvārthatvādvā kṛsnasyāṣṭākapālasya | naikadeśamātrahomenotpattivākyārthasaṃbhāvanā bhavet | athavā 'vadānasaṃskārasya dravyārthatvāt || 39 ||</p>
	    </div><!-- sūtra !-->
	    <div n="40" type="sūtra">
	      <p>naitadasti | punaḥpunardviravakhaṇḍanaṃ tadvāṃśca homo 'bhyasitavya iti | kutaḥ |</p>
	      <lg>
		<l><pb n="976"/>khaṇḍanaṃ guṇabhūtatvādabhyasyeteha yadyapi |</l>
		<l>homaḥ pradhānabhāvāttu nā ' 'vṛttiṃ pratipadyate ||</l>
	      </lg>
	      <p>‘dvirhaviṣo 'vadyati’ ityetasya saṃskāratvādyāvatsaṃskāryaṃ dhriyate tāvadāvṛttirbhavatviti śakyate vaktum | homasya phalabattvāt ‘yaistu dra<note type="reference"><ref cRef="MīSū:2.1.3.7">( a. 2 pā. 1 a. 3 sū. 7 )</ref></note>vyaṃ na cikīrṣyate tāni pradhānabhūtāni’ ‘dra<note type="reference"><ref cRef="MīSū:6.1.1.1">( a. 6 pā. 1 a. 1 sū. 1 )</ref></note>vyāṇāṃ karmasaṃyoge guṇatvenābhisaṃbandhaḥ’ iti ca prādhānyāvagamādekena dvyavadānena nivṛttasya na dravyamastīti na punarāvṛttiryuktā | tasmiṃścānāvartamāne 'rthābhāvādavadyatirapi nā ' 'vartate | kārye hi pravartamānaṃ dravyaṃ saṃskāraṃ gṛhṇāti nodāsīnam | na ca dvyavadānavyatiriktasya haviṣaḥ kāryamastīti na saṃskāramapekṣate | tasmātso 'pi nā ' 'vartate | yadi hi dravyārtho homo bhavettatastadvaśena svayamāvartetākhaṇḍanaṃ cā ' 'vartayet | atadarthasya nā ' 'vṛttiḥ | na caiṣa vākyārtho yajjuhotīti hyūmānasya dvirakhaṇḍanamupāyo vidhīyata iti | na hi juhotiśabdena dravyamupādīyate | na caiṣa karmaṇi lakāro yato hūyamānānuvādatvaṃ pratipadyate | kriyāyāmeva tvidaṃ dvyavadānaṃ vidhīyate | yo 'pi yajjuhotīti yacchabdāddravyapratyayo bhavati so 'pi yacchabdasyāvaidikatvātkriyāviśeṣaṇabhūtasyānuvādatvapradarśanārthaṃ vyākhyātṛbhiruccāritasya paramārthānālocanādbhaviṣyatītyupekṣaṇīyaḥ | yattu jyotiṣṭomavadutpattivākyāvagatasya samastadravyaprāptyarthabhāvartiṣyata iti | tadayuktam | kutaḥ |</p>
	      <lg>
		<l>aśeṣagrahaṇe siddhe bhavetsomena tulyatā |</l>
		<l>apavādāttadeveha na tu siddhaṃ kathaṃcana ||</l>
	      </lg>
	      <p>āgneyacodanāyā hyānumāniko homasaṃbandhaḥ sarvapuroḍāśāvayavasāmānyapravṛttaśca sa <pb n="977"/>yāvanneva nirvartate tāvadastyeva ‘dvyavadānaṃ juhoti’ ityanena niṣkṛṣya saṃbandha kalpitaḥ | tasmiṃśca siddhe nā ' 'numāniko 'vakalpate | tena yatsāmānyapravṛttamāgneyatvaṃ taddvyavadānacodanayā sāptadaśyamiva prākaraṇikairdvyavadānaviṣayamevopasaṃhriyate | tatraiṣo 'rtho vijñāyate dvyavadānamāgneyaṃ karoti | ato 'vayavāntarāṇāmacoditatvānna homaprasaṅgaḥ | kiṃ ca |</p>
	      <lg>
		<l>na cāvaśyaṃ pradānena havirāgneyamipyate |</l>
		<l>dvyavadāne gṛhīte hi sarvāgneyatvasaṃbhavaḥ ||</l>
	      </lg>
	      <p>taddhitena hi tādarthyamātramuktaṃ na pradānam | dvedhā 'pi ca tādarthyaṃ bhavati pradānena pradānārthadravyasādhanatvena vā | tathā hi | ‘vrīhibhiryajeta’ iti vacanānna tāvadvrīhayaḥ sākṣātpradīyante 'tha ca pradeyaprakṛtitvādevamupadiśyate | tasmādyadyapi puroḍāśaḥ samastaḥ sākṣānna pradīyate tathā 'pi dvyavadānaprakṛtitvādāgneyo bhaviṣyati | tena dvyavadānenaiva tāvaddīyamānena tasyā ' 'gneyatvaṃ kṛtaṃ bhavati | dvāveva ca tau vyākhyāprakārau | eko devatāsaṃbandhasya dvyavadāne saṃkrāntiriti | aparaḥ punaridameva puroḍāśasyā ' 'gneyatvaṃ dvyavadānaṃ tato gṛhyata iti | tasmānna sarvahomaḥ || 40 ||</p>
	    </div><!-- sūtra !-->
	    <div n="41" type="sūtra">
	      <p>evaṃ ca śeṣaśabdo mukhya evopayuktetaravidyamānavacano bhaviṣyati | uttarārdhādiśabdaśca nāvayavividhikalpanārthāpattikleśamāśrayiṣyati | atrābhidhīyate | yattāvadukaṃ sāptadaśyavadāgneyatvaṃ dvyavadānamātra upasaṃhṛtamiti | tanna ghaṭate | katham |</p>
	      <lg>
		<l>sāmā<note><p>sāmānyavidherudāharaṇaṃ puroḍāśaṃ caturdhā karotīti |</p></note>nyavidhiraspaṣṭaḥ saṃhrayeta viśeṣataḥ |</l>
		<l>spaṣṭasya tu vidhernānyairupasaṃhārasaṃbhavaḥ ||</l>
	      </lg>
	      <p><pb n="978"/>sāpta<note><p>aspaṣṭasya tu bidherudāharaṇaṃ darśayati—sāptadaśyaṃ hītyādinā ||</p></note>daśyaṃ hi sāmidhenīnāmuktamanārabhyavādena na kratūnām | tasya tu kratusaṃbandhastaddvāreṇā ' 'numānikāḥ kalpyaḥ | na ca pratyakṣasaṃbandhe satyānumānikaḥ kalpyata iti yukta upaptaṃhāraḥ | na tvaṣṭākapālasyāsphuṭo devatāsaṃbandhaḥ | taddhitaśrutyā 'bhihitatvāt | sa hi dvyavadānasyaivā ' 'numānikaḥ syāt | utpattivākye ca karmaṇo 'ṣṭākapālena saṃbandhaḥ śrūyate | dvyavadānena punarutpannavākye | tatraitatsyāt | karmasaṃbandho 'ṣṭākapālasyā ' 'numāniko dvyavadānasya pratyakṣastadbhāve vā ' 'numānikakalpanaṃ na saṃbhavatīti | naitadyuktam | evaṃ sati ‘dvyavadānaṃ juhoti’ ityetadevotpattivākyamabhyupagataṃ bhavet | yadi hyaṣṭākapālavākyaṃ juhotivākyenopasaṃhṛtaṃ tato 'nenaiva karmotpattiḥ kriyeta | tataścā ' 'gneyavākye ‘codite hi ta<note type="reference"><ref cRef="MīSū:2.2.3.6">( a. 2 pā. 2 a.  3 sū. 6 )</ref></note>darthatvāttasya tasyopadiśyeta’ ityevaṃ vākyabhedaḥ prāpnoti | na cānanumāya yāgamāgneyādivākyānāṃ vākyāntarāpekṣā tatsaṃbandho vā 'vakalpata ityuktam | ato yadyapyānumānikaḥ saṃbandhastathā 'pi svārthaparyavasāyitvānyathānupapatteḥ prathamataramanumita iti siddhe saṃbandhe na śakyaṃ pratyakṣaśatenāpyanyathātvaṃ kartum | na ceha sāmānyaviśeṣabhāvaḥ saṃbhavati | avayavāvayavinoḥ sāmānyaviśeṣavyavahārābhāvāt | aṣṭākapālacodanayā hi pratyakṣameva samastaḥ puroḍāśa upadiśyate | dvyavadānacodanayā 'pi, tatastulyabalatvam | nanu dvyavadānavyatiriktāvayavaprāptiḥ sāmānyena puroḍāśaśabdena kriyamāṇā durbalā syāt | ucyate |</p>
	      <lg>
		<l>yadi hyavayavārthena puroḍāśo vidhīyate |</l>
		<l>tataḥ sāmānyavṛttiḥ syātsa tu sākṣādvidhīyate ||</l>
	      </lg>
	      <p>ākṛtiśāstrāṇyākṛtāvasaṃbhavanti vyaktilakṣaṇārthāni bhavanti | tāni vyaktiṣu parokṣatvāddurbalāni jāyante | na tvavayavivyaktiḥ karma sādhayituṃ na śaknoti | yatastacchabdasyāvayavalakṣaṇārthatā kalpyeta | atha vinaiva kāraṇena lakṣaṇāśrayaṇam | tato 'vayavaśāstrasyāpyavayavāntaralakṣaṇārthatvāddaurbalyaṃ syāt | tasmādyathaiva dvyavadānaṃ svāvayavanirapekṣamātmanaiva kevalena vidhīyate tathaivāṣṭākapālasya dvyavadānamavayavāntarāṇi cānapekṣya pratyakṣavidhānātprāptistatprāptau ca yadā 'vayavāntarāṇyanuṣajyante ko vārayati | na tu tāni svamahimnā saṃbadhyante tatparā vā codanā | na cātyantamavayavāvayavinorvyātireka iti yadā ' 'locyate tadā 'vayavāntarāṇyapi pratyakṣāṇyeva bhavanti | tenāṣṭākapālaco<pb n="979" break="no"/>danā dvyavadānacodanāvaśenaivaṃ karma prāpnoti dvyadānaṃ dattvā punaḥ śeṣapradānam | athavā vikalpaḥ kadācitsakalasya pradānaṃ kadāciddvyavadānamātrasya | athavā 'ṣṭākapālasyotpattiḥvākyaśiṣṭatvādābhikṣāvadbalīyastve sati dvyavadānaṃ tena saha bādhavikalpasamuccayānna pratipadyata iti ‘guṇaścā<note type="reference"><ref cRef="MīSū:2.2.9.23">( a. 2 pā. 2 a. 9 sū. 23 )</ref></note>pūrvasaṃyoga’ ityevaṃ karmāntaraṃ kalpayet | yataḥ kutaścicca dravyāntarādupādīyeta, aṣṭākapālasaṃbandhābhāvāt | pūrvakarmasaṃbandhe 'pi ca punardravyāntarādevotpannasyāṣṭākapālena saha vikalpasamuccayāvupanyasitavyau | athavā kṛtsnapuroḍāśagrahaṇe 'vadhārite dvyavadānacodanāyāśca guṇaparatvātkarmāntaravidhyaśakteraṣṭākapālaviṣayatvāvagamātsaṃskārasya yāvatsaṃskāryamāvṛtteḥ pradhānasya ca yathāśrutaguṇasaṃpādanāya jyotiṃṣṭomavadāvṛtteriṣṭatvāt ‘upā<note type="reference"><ref cRef="MīSū:3.4.13.39">( a. 3 pā. 4 a. 14 sū. 39 )</ref></note>yo vā tadarthatvāt’ ityayameva pakṣaḥ prāpnoti niravadānapramāṇābhāvāt | niraṃvadānāśrayaṇe cātyantaduṣṭā parisaṃkhyā syāt | na hyatra niyama upapadyate, sarvapuroḍāśāvayavānāṃ nityavatprāpteḥ | yadi hi katamo 'vayavaḥ prakṣipyatāmityevaṃ niyamāpekṣāyāṃ satyāṃ madhyapūrvārdhadvyavadānaṃ vidhīyate tataḥ syānniyamārthatvam | nityaprāpte tvavayavini dvyavadānapunaḥśruteravayavāntaranivṛttiparatvādasvārthagrahaṇamityā<note><p>ādipadena svārthaparityāgaprāptabādhayoḥ saṃgrahaḥ |</p></note>didoṣatrayamaparihāryaṃ syāt | tatra hi tatparihartuṃ śakyate yatra parisaṃkhyāyamānaprāptiśāstramakḷptamutprekṣābhimukhaṃ vartate | na cātrāṣṭākapālaśāstramakḷptam | na ca kḷpte sati doṣaparihāraḥ saṃbhavati | tasmānna niravadānam | yadi ca niravadānaśāstrādāgneyatvaṃ yāgārthadvyavadānaviṣayamupasaṃhriyeta tataḥ śeṣāvayavānāmadevatārthatvānna svatvamapetaṃ syāt | tataśca ‘bha<note type="reference"><ref cRef="MīSū:3.4.17.50">( a. 3 pā. 4 a. 17 sū. 50 )</ref></note>kṣārtho vā dravye samatvāt’ ityādiṣu yadṛtvigbhiḥ sāmyādasvāmitvaṃ yajamānasya tatra tatrocyate tatsarvaṃ virudhyate | tatraitatsyāt | devatoddeśasaṃbandho dvyavadānasyaiva tyāgaḥ punaḥsamastasya haviṣaḥ | tyāgakṛtā ca svatvanivṛttirna devatāsaṃbandhakṛtā | tasmādaviruddhaṃ tadabhidhānamiti | tadasat | kutaḥ |</p>
	      <lg>
		<l>nirvapanneva jānāti hyetāvadiha dāsyate |</l>
		<l>tatrādhikaparityāgaḥ kalpyate kena hetunā ||</l>
	      </lg>
	      <p>devatāyai hi dātuṃ dravyaṃ tyajanti na vibhavena | tatra yaddevatārthādanyadadhikaṃ tadgṛhāvasthitadravyāntaravadaparityaktam | na cātra tyāgasya bhedena vidhānamasti | devatāsaṃbandhakaraṇavidhinaiva hyasāvarthāpattyā ' 'kṣipyate | sā cārthāpattiryāvatā vinā devatāyai dānaṃ na saṃbhavati tāvatyevāvasthitā nānyatra | na hi śeṣadravyaparityāgādvinā 'nupapattiḥ | sarvatra ca samāptividhānamiṣyate tenāpi yāvata eva yāgasamāptyaṅgatvaṃ tāvata evā ' 'kṣiptasya yāgavidhirnāvayavāntarāṇām | ato yathā caturmuṣṭayatiriktānāmanāsi sthitānāṃ <pb n="980"/>brīhiyavānāṃ na nirvāpavelāyāmatyāgādasvatvamevamihāpi nāvayavāntarāṇāṃ tatsyāditi | athocyeta nirvāpavelāyāmanupajātamadhyapūrvārdhādivibhāgaṃ dravyamanabhipretatyāgamapi balātparityaktavyam | na hi tadānīṃ vijñāyate kebhyo vrīhibhyo dvyavadanaṃ niṣpatsyate kebhyo neti, agamyamāne viśeṣe yāneva na tyajettebhya eva kadācidavadīyeta | tatra tyaktānāmadānādatyaktānāṃ ca dānādayathāśrutakaraṇaprasaṅgaḥ | tasmātsarvatyāga iti | naitadevam |</p>
	      <lg>
		<l>na hi sāmānyaśāstreṇa vyavahāre kṛte sati |</l>
		<l>viśeṣaśāstrāvasarastasmādādita eva saḥ ||</l>
	      </lg>
	      <p>yadā hi sāmānyaśāstraṃ pravṛttavyavahāraṃ bhavati tadā na śakyaṃ kenāpi vyāvartayitum | tadyadi samastāṣṭākapālanirvṛttyarthā vrīhayo devatoddeśena niruptāste sarve dātavyatvena prakrāntāsteṣāṃ ya eva na dīyeran, tatraiva prakrāntāparisamāpanadoṣo bhavet | tataśca sarvapradānameva prāpnoti | yadi tu dvyavadānaśāstreṇa viśeṣṭumiṣyate tata ādita evaivamavadhārayitavyam, aṣṭākapālanirvṛttyartheṣu caturmuṣṭiṣu ye dvyavadānanirvṛttyarthāstānagnaye juṣṭaṃ nirvapāmīti | yadyapi ca viśeṣo na gamyate tathā 'pyeteṣāṃ madhye ye 'tra dvyavadānaṃ sādhayanti tāvanto na mameti śakyaṃ saṃkalpayitum | tadyathā loke kaścidbahudravyasamudāye 'vasthite kaṃcidabhidhatta itastvaṃ yāvattṛpti gṛhāṇeti | tatra na tadavayavaviśeṣo gamyate 'tha ca na sarvatyāgo 'dhyavasīyate tathehāpi draṣṭavyam | yattu tāvanmātrameva na nirupyate tatra ‘caturo muṣṭīnnirvapati’ ‘aśvaśaphamātraḥ puroḍāśo bhavati’ ityādivacanasāmarthyādīdṛkparimāṇādgṛhītaṃ dvyavadānaṃ devatārthātāṃ pratipadyata ityavagamyate | yattadanyattattadanugrahārthaṃ nādhikatyāgārthamiti draṣṭavyam | ato yathaiva ‘anaso 'dhinirvapati’ ityukte nirvāpaparicchedārthamupātteṣvapi śakaṭasthiteṣu vrīhiṣu na svatvamapauti tathaiva dvyavadānāpādānabhūte puroḍāśe 'pīti svatve sati śakyāḥ parikrayādayastena kartumiti samatvavacanavirodhaḥ | etena dvyavadānaprakṛtitvādevāṣṭākapāla āgneyaḥ kṛto bhavatītyeṣo 'pi pakṣaḥ pratyuktaḥ | tatrāpi śeṣaparityāgānupapatteḥ | na ca vrīhivatpuroḍāśasya prakṛtitvaṃ yuktam | vrīhayo hyanadanīyā vākyāntaraśiṣṭāśca prakaraṇādutpattivākyaśiṣṭaprakṛtidravyāpekṣapuroḍāśāvaruddhayāgānuvādena vidhīyamānā na śaknuvanti prakṛtitvapratipattimantareṇa yāgasādhanatvaṃ pratipattum | aṣṭākapālastvadanīya utpattivākyaśiṣṭaśca śaknoti sākṣādyāgaṃ sādhayitum | na ca pūrvataraprāpte prakṛtyapekṣiṇi dvyavadāne codyate | tasmānna tatprakṛtitvena yāgaṃ sādhayati | kastarhi sarvapradānasya parihāraḥ | ucyate |</p>
	      <lg>
		<l><pb n="981"/>yāgahomāvabhedena yairmohātparikalpitau |</l>
		<l>teṣāmaparihāryatvaṃ bhede tveṣo 'bhidhīyate ||</l>
	      </lg>
	      <p>yadyāgneyādicodanayaiva haviḥprakṣepo 'bhidhīyate tato dvyavadānacodanayā parisaṃkhyātumaśakyatvātsarvaprakṣepaḥ prāpnoti | tadā ca tayā ' 'gneyacodanayaiva prakṣepaścodyena yadā yāgahomayorabhedaḥ | tayostu bhedaḥ śabdāntarādhikaraṇanyāyasiddhaḥ | ‘tadu<note><p>( a. 4 pā. 2 a. 10 sū. 28 )</p></note>kte śravaṇājjuhotirāsecanādhikaḥ syāt’ iti sūtrakāreṇocyamānaṃ tatraiva samarthayiṣyāmahe | yathā devatoddeśena svatvatyāgamātraṃ yāgo devatoddiṣṭatyajyamānasvatvadravyaprakṣepo juhotiḥ | tatra ye doṣā darśapūrṇamāsajyotiṣṭomādiṣvahomatvādāhavanīyo na bhavedityādayastānapi tatraiva parihariṣyāmaḥ | ubhayośca bhede sati ‘āgneyo 'ṣṭākapālaḥ’ ityanena tāvadvākyena yāvatā vinā 'ṣṭākapālasyā ' 'gneyatvaṃ na bhavati tāvadeva codyate | tasya ca svatvaparityāgadevatoddeśau kevalāvantareṇā ' 'gneyatvaṃ na jāyate na prakṣepamapi | tatra yadi vākyānta<note><p>vākyāntaramiti—avadānaprakṣepavidhāyakamiti śeṣaḥ |</p></note>raṃ na syāttata īdṛśaṃ ka<note><p>karmeti—anuṣṭhānamityarthaḥ |</p></note>rma bhavet | supakvamavikalamaṣṭākapālamā<note><p>ācaritaḥ śrutāviti kvacitpāṭhaḥ |</p></note>cārataḥ śucau deśe nidhāya devatāmuddiśya nāyaṃ mameti saṃkalpaḥ kartavyaḥ | tatparipālanārthaṃ ca punaḥ kadācidapi na svatvaṃ dravye baghnīyāt | yadi hi baghnīyāttataḥ pūrvasaṃkalpaṃ vināśayedanṛtaṃ ca vadet | yo hi prathamameva jānāti punarapyahamatra svatvamādhāsyāmīti tasya na mamaitaddevatāyai tvetaditi saṃkalpa eva na bhavet | tena devatoddeśatyāgottarakālaṃ yadasya bhavati tadbhavatvityavadhārya na kaścidvyāpāro voḍhavyo bhavet | tathā prāpte tu vākyāntarāṇi bhavanti ‘upastṛṇāti’ ‘dvirhāviṣo 'vadyati’ ‘abhidhārayati’ ‘caturavattaṃ juhoti’ ityevamādīni | taistāvadidamavadhāryate dvyavadānaṃ haviṣo hotavyamiti | sarvāṇi caitāni prakṛtadravyālambitvāttadupādāya pravartante nāpūrvadravyagrāhitvena | tathā hi | ‘caturavattaṃ juhoti’ ityatra homasyāprāptatvānna tamuddiśya dravyaṃ vidhīyate | caturavattaṃ ca pūrvavā<note><p>pūrvavākyakalpitamiti—‘upastṛṇāti’ ‘dvirhaviṣo 'vadyati’ ityādivākyavihitamityarthaḥ |</p></note>kyakalpitaṃ prayojanāpekṣamasti | tasmāttasyānena prakṣepamātraṃ śakyaṃ vidhātumiti na caturavattaviśiṣṭahomavidhānamavakalpate | homasyāpi ca tryaṃśasya samāptiparyantatvātsarvāntyeṃ 'śe prakṣepe codyamāne tyāgataddevatoddeśayoḥ kimapūrvayorarthāpattyā vidhiḥ kalpyatāmuta kutaścitprāptayorevā ' 'śraṃyaṇaṃ kriyatāmiti | tatrā ' 'gneyyadhika<note type="reference"><ref cRef="MīSū:3.2.adhi.8">( a. 3 pā. 2 a. 8 )</ref></note>raṇanyāyena lāghave sati gauravasyāpramāṇakatvādavagatatyāgoddeśāṃśadvayānyaṣṭākapālādīnyena gṛhyante | na ca teṣāmautpattikaṃ yāgasādha<pb n="982" break="no"/>natvaṃ virudhyate | prakṣipyamāṇānā<note><p>nāmapi tadyāge, iti pāṭhāntaram |</p></note>maṃgniyāgasādhanatvāvighātakatvāt | devatāntarasaṃbandhena hi yāgaviparītakriyāsaṃbandhena vā virodhaḥ syānna tvasāvasti | tenaiṣo 'rtho bhavati, aṣṭākapālena yatra kvacitpradeśe sthitena yajeta tadīyaṃ ca dvyavadānaṃ yatra kvacitprakṣipediti | tatra ‘vedyāṃ harvīṣyāsādayati’ ‘barhiṣi’ iti vacanāttatra sthitena puroḍāśenejyate | ‘yadāhavanīye juhoti’ iti vacanāttatra dvyavadānaṃ hūyate | sa tu homaḥ kiṃ pūrvasmādyāgādarthāntaramitikartavyatā bhavati, uta tasyaiva yāgasyāṃśāntaravivṛddhyā rūpāntaraṃ jātamiti cintanīyam | tatraiva rūpāntaropajananamiti brūmaḥ | karmāntaratve hi dravyāntaraṃ devatāntaraṃ ca nāriṣṭhahomādivatprāpnoti | yathoktena nyāyena sa eva yāgaḥ pracitataro juhotitvamāpadyate | na caitāvatautpattikayajirūpavighāta āśaṅkyo juhoteryajiviśeṣatvāt | sāmānye hi kaścidviśeṣo bhavatyapi | na tu niḥsāmānyaḥ kaścidviśeṣa upapadyate | tataśca yathā vṛkṣamānayetyukte śiṃśapāmityavirodhātpaścāducyamānaṃ na virudhyate tathā yajetetyukte juhotitvāvirodho 'vagantavyaḥ | so 'yaṃ yāga eva dvyākāraḥ samastena puroḍāśena kriyate | dvyavadānena juhotyavasthānītaḥ śeṣeṇa tu sāmānyarūpa ekasminnapi ca kṣaṇe dvyākāro 'pi niṣpadyate | yadaiva hi dvyavadānamāhavanīye nikṣipyate tadaiva yājyānuvākyābhyāṃ samastaviṣayadevatāsaṃkalpotthāpanaṃ kriyate | tena naivaṃ bhramitavyaṃ yasmājjuhūsthaṃ dvyavadānamāśrā<note><p>āśrāvaṇamiti—devatāyai dravyaṃ dātumābhimukhyena yajamānaṃ śrāvayetyarthakaḥ ‘āśrāvaya’ ityāgnīdhraṃ pratyadhvaryuṇocyamānaḥ praiṣa ityarthaḥ |</p></note>vaṇa<note><p>pratyāśrāvaṇamiti—yadāśrāvayitavyatvenādhvaryuṇoktaṃ tadāśrāvitamastvityarthakaḥ ‘astu śrauṣaṭ’ ityāgnīdhreṇocyamāno mantra ityarthaḥ |</p></note>pratyāśrāvaṇābhyāṃ tyāgāyoddhṛtaṃ ca tasmāttadeva kevalaṃ devatāyai saṃkalpitaṃ netaraditi | vidvadbhyāmadhvaryuyajamānābhyāṃ vedārthamanusṛtya samastaparityāgadevatoddeśau yathārhaṃ kartavyau | adhvaryuṇā dvyavadānaprakṣepo 'tirikto 'nuṣṭheya iti | na caitāvatā yāgasya vairūpyamaśobhanaṃ mantavyam | vacanasāmarthyādīdṛśasyaiva śobhanatvapratīteḥ | yathā kasyacitpuruṣasyaikaḥ pādaḥ purastādgata iti na tāvatā kiṃciṃdvailakṣaṇyaṃ bhavati | tathā 'tra dvyavadānapāde 'dhikamapi prakṣepāṃśaṃ gate satyutpattivākyaśiṣṭaṃ yāgasādhanatvaṃ samastenāṣṭākapālena pratipannamevetyavirodhaḥ | tasmāddvyākāramevaitatpradhānaṃ draṣṭavyam | athavā yastatra yāgastasya prādhānyaṃ yastu prakṣepaḥ so 'ṅgameva | tathā hi |</p>
	      <lg>
		<l>phalavākye yajereva saṃbandhaḥ śrūyate sphuṭaḥ |</l>
		<l>tatsaṃnidhau samāmnānājjuhoteraṅgateṣyate ||</l>
	      </lg>
	      <p>yadyapi tasminneva dravye homo 'pyāśritastathā 'pi prokṣaṇādivadasyāṅgatvamaviruddham | <pb n="983"/>na hi samānadravyāśrayatvena sarvasya prādhānyaṃ bhavati | saṃskārā<note><p>saṃskārāṇāmapīti—saṃskāratvenāṅgabhūtānāmapītyarthaḥ |</p></note>ṇāmapi pradhānadravya<note><p>dravyavartitvena pradhānatvāpatteriti pāṭhāntaram |</p></note>vartitvopapatteḥ | saṃskārāśca kecitprathamameva pradhānebhyaḥ kriyante kecidūrdhvaṃ kecidyugapat | tatra kecidāhuḥ | parastātsaṃskāro 'yaṃ homaḥ | nirvāpavelāyāmeva devatoddeśatyāgātmakatayā yāgasya nirvṛttatvāt | tadayuktam | na hyanadanīyāvasthairvrīhibhiḥ puroḍāśasādhanako yajiḥ śakyaḥ sādhayitum | yadi ca nirvāpavelāyāmeva yāganirvṛttirbhavettathā sati taduttarakālaṃ nāśadoṣāpahāreṣu dravyāntaraṃ nopādīyeta | tatra ‘nirdeśādvā<note type="reference"><ref cRef="MīSū:6.4.1.1">( a. 6 pā. 4 a. 1 sū. 1 )</ref></note> 'nyadāgamayet’ ityādi virudhyate | bhāṣyakāro 'pyupākṛte paśāvā<note type="reference"><ref cRef="MīSū:9.3.12.36">( a. 9 pā. 3 a. 12 sū. 36 ) ityatreti śeṣaḥ</ref></note>ha ‘parakīyo 'sau rakṣyate kālena devatayā saṃbhantsyate’ iti | tena nirvāpavelāyāmetasyai dāsyāmītyetāvanmātraṃ saṃkalpatyāgaḥ kevalaḥ kriyate na yāgaḥ | sa tu pūrvanirvṛttatyāgāpekṣayā yathāśrutetikartavyatākadevatoddeśarūpaḥ prakṣepavelāyāmeva nirvartate | tatra tasminneva kṣaṇe samastena puroḍāśena yāgaḥ sādhyate | tasmādhanaikadeśaśca dvyavadānaṃ yāgasyāṅgena prakṣepeṇa saṃskriyate | tadupala kṣitatvādeva yāganirvṛtteḥ prākprakṣepādanirvṛttayāgāvagamānnāśādiṣvanyadravyāgamanam | satya pi homasya saṃskārakatve nāprayojakatvam | nirvṛttayāgabhāvitvāttu sviṣṭakṛdādīnāṃ sphuṭamevāprayojakatvaṃ bhaviṣyati | yadi vaiṣa prakṣepaḥ pradhānaṃ bhavettato darśapūrṇamāsādiṣu juhotivyavahāra eva syāt | vikṛtiṣu ca pradhānānāmanatideśājjuhotāvasati aprakṣiptānāmeva sauryādīnāṃ dānaṃ syāt | aṅgatve tu teṣāmapyāhavanīye prakṣepaḥ setsya ti | ye tu juhoticodanotpattayasteṣu pūrvārdhabhūto 'pi yajirātmā vā bhaviṣyati | athavā teṣāmapi so 'ṅgam | tatra hi tyāgadevatoddeśāvapi tenaivā ' 'kṣipyete | yajaticodanotpattiṣu punaḥ siddhayostyāgadevatoddeśayorjuhotiḥ pravartamānaḥ ‘āhavanīye yūpaśakalā hotavyāḥ’ itivatprakṣepamātravacano vijñāyate | tataśca siddhamaṅgatvam | evaṃ ca sati puroḍāśo yāge śrūyate na home | so 'pi dvyavadānasya vihito na samastapuroḍāśasyeti tanmātrasya | samastasya puroḍāśasya devatāṃ pratyutsṛṣṭatvādvinā 'pi prakṣepādasvatvavyavahāra upapadyate | na ca parisaṃkhyādoṣo bhaviṣyati | niravadānācca śeṣasiddhiḥ |</p>
	      <lg>
		<l>athavā naiva bhidyete yāgahomau parasparam |</l>
		<l>pūrvāparau hi sadṛśau tadbhāgau narasiṃhavat || 41 ||</l>
	      </lg>
	    </div><!-- sūtra !-->
	    <trailer>iti sarvapradānādhikaraṇam || 14 ||</trailer>
	  </div><!-- adhikaraṇa !-->
	  <div n="15" type="adhikaraṇa">
	    <head type="toc">sarvebhyaḥ śeṣakāryānuṣṭhānādhikaraṇam</head>
	    <div n="42" type="sūtra">
	      <p><pb n="984"/>yadā ' 'havanīye prakṣepeṇa, akṣapito haviḥśeṣaḥ pratipāditastadā śeṣakāryāṇi sviṣṭakṛdādīni kathaṃ kriyantāmiti vicāryate | tatrārthakarmatvaṃ manyamāna <hi rend="bold">ekasmā</hi>dityāha | satya<note><p>yadi śeṣakāryairityādi bhāṣyaṃ vyācaṣṭe—satyapītyādinā |</p></note>pyarthakarmatve yadi tadarthamevaitāni dravyāṇyutpannāni bhaveyustataḥ sarveṣāṃ saṃbhāvanāya paśavavadānānāmivaikasmā<note><p>naikasmāditi pāṭho bhavitumucitaḥ |</p></note>dapi sidhya<note><p>sidhyatīti—śeṣakāryamiti śeṣaḥ |</p></note>ti yāge sarveṣāṃ saṃbandhaḥ kriyeta | tattu nāsti aprayojakatvāt | atastuṣopavāpakapālavadekenaiva siddhiḥ || 42 ||</p>
	    </div><!-- sūtra !-->
	    <div n="43" type="sūtra">
	      <p>yaśca pradhānānāmevādṛṣṭaḥ saṃskāraḥ sa ekadravyaniṣpāditaiḥ śeṣakārthaiḥ sidhyatīti na dravyāntaramapekṣate | <hi rend="bold">sakṛcchabdaśca</hi> sakṛdavadānābhiprāyaḥ | itarathā tu sarvāvadāne 'pi tantreṇa prayogātsakṛttvopapatteravaktavyataiva syāt | athavā tataḥ śeṣakāryāṇi sarvebhyaḥ kriyeranyadi saṃskārakāṇi bhaveyurna tvetāni saṃskārakāṇi | kutaḥ | saṃskā<note><p>saṃskārāntaraiḥ-paryagnikaraṇādibhirityarthaḥ |</p></note>rāntaraireva saṃskṛtatvāt | ayamapyavirodhādbhaviṣyatīti cet | tatrāpyeṣa sūtrārthaḥ | saṃskāra<note><p>saṃskārakramasyeti—saṃskārāvasarasyetyarthaḥ |</p></note>kramasyātikrāntatvāt | yāvaddhyakṛtaprayojanaṃ dravyaṃ bhavati tāvatsaṃskāramapekṣate pradhānanirvṛttyuttarakālaṃ tu kṛtaṃ saṃskārairiti saṃskārāṇāmanavasaraḥ || 43 ||</p>
	    </div><!-- sūtra !-->
	    <div n="44" type="sūtra">
	      <p><pb n="985"/>‘yaistuṃ<note type="reference"><ref cRef="MīSū:2.1.3.8">( a. 2 pā. 1 a. 3 sū. 8 )</ref></note> dravyaṃ cikīrṣyate’ ityevaṃ saṃskārakarmāṇyetāni | tatrāpi ‘utpattau yena<note type="reference"><ref cRef="MīSū:4.2.7.19">( a. 4 pā. 2 a. 7 sū. 19 )</ref></note>’ saṃyuktam’ iti pratipattayaḥ | tāśca sarvaiḥ kṛtārthatvāviśeṣādapekṣitāḥ | yadyāpi caitābhirdravyāṇi na prayokṣyante tathā 'pi dravyaireva tāsāṃ prayuktatvātsarvaviṣayatā | nivṛtte 'pi ca pradhāne tadīyānāṃ satāmeṣāṃ kā pratipattirbhavatvityapekṣite śakyaḥ pratipattiniyamo vidhātum || 44 ||</p>
	    </div><!-- sūtra !-->
	    <div n="45" type="sūtra">
	      <p>‘sakṛtsakṛt’ iti sviṣṭakṛdavadānavīpsā sarvebhyo 'vadāne saṃskārapakṣe vā 'vakalpate nānyathā | pra<note><p>evaṃ tāvadyathābhāṣyamadhikaraṇāntaraparatayā sūtrāṇi vyākhyāya tatra caitādṛśaviṣaye pratipattikarmatvasya caturthādhyāyadvitīyapāda eva vyavasthāpayiṣyamāṇatayā paunaruktyāpatteraparitoṣātsvayaṃ tāvatpūrvādhikaraṇaprayojanakathanārthatayā sūtrāṇi vyākaroti—prayojanetyādinā |</p></note>yojanasūtrāṇi caitāni | yadi nāma śeṣakāryavaśena pūrvapakṣe 'pyasarvapradānaṃ kiṃ bhavati tadā vicārasya prayojanamiti | tatra yaḥ pūrvamasmābhirabhihito 'rthastatraivaṃ sūtraṃ yojyam | pūrvapakṣe havīṃṣi śeṣakāryāṇāmaprayojakānītyekasmātkriyeran | balāccāpahāṃraḥ pradhānebhyaḥ, sakṛtkṛte samastaḥ kṛta iti saṃskṛtatvānnānyato 'pi kartavyaḥ | siddhānte tu sarvahaviṣāṃ prayojakatvāviśeṣātsarvebhyaḥ | liṅgadarśanaṃ ca paurṇamāsyādhikaraṇavatprayojane 'vasthitasiddhāntaṃ dyotayati || 45 ||</p>
	    </div><!-- sūtra !-->
	    <trailer>iti sarvebhyaḥ śeṣakāryānuṣṭhānādhikaraṇam || 15 ||</trailer>
	  </div><!-- adhikaraṇa !-->
	  <div n="16" type="adhikaraṇa">
	    <head type="toc">prathamopasthitena śeṣakāryānuṣṭhānādhikaraṇam</head>
	    <div n="46" type="sūtra">
	      <p><pb n="986"/>yāthākāmyamityasyaiva buddhisāmānādhikaraṇyena strīvivakṣāyāṃ ‘ṣidgaurā<note><p>pā. sū. ( 4—1—41) |</p></note>dibhyaśca’ iti ṅīṣi kṛte ‘halasta<note><p>pā. sū. (6—4—150 ) |</p></note>ddhitasya’ iti ṣyaṅyakāre lupte yāthākāmī bhavati || 46 ||</p>
	    </div><!-- sūtra !-->
	    <div n="47" type="sūtra">
	      <p>śeṣanimittakaṃ hi vihitāvaśyakartavyatānimittaṃ ca śeṣakārthaṃ prathamasya tāvatpāṭhakramānusārātpūrvamāpatati | na ca tadā kaścidvirodha iti kriyate | tasmiṃśca kṛte nivṛttavyāpārā codanā na nimittī bhavatīti virodhādakaraṇam || 47 ||</p>
	    </div><!-- sūtra !-->
	    <trailer>iti prathamopasthitena śeṣakāryānuṣṭhānādhikaraṇam || 16 ||</trailer>
	  </div><!-- adhikaraṇa !-->
	  <div n="17" type="adhikaraṇa">
	    <head type="toc">caturdhākaraṇasya makṣārthatādhikaraṇam</head>
	    <div n="48" type="sūtra">
	      <p>puroḍāśasya caturdhākaraṇe ‘idaṃ brahmaṇaḥ’ ityādinirdeśaḥ śrūyate | kathaṃ ca tattadbrahmādivyapadeśyaṃ bhavati yadi tebhyo na dīyate | tena dānaṃ vihitam | tattu kimṛtvijāṃ yatheṣṭaviniyogārthaṃ parikrayāyā ' 'mnāyate, atha bhakṣyamāṇaśeṣapratipattyarthamiti | parikrayārthamityāha | na hyatra ‘yajamānapañcamā iḍāṃ prāśnanti’ itivaddravyaprādhānyaṃ bhakṣaṇaṃ vā śrūyate | tasmāddravyāṇāṃ karmaśeṣatvātkarmayuktebhyaśca dānādantareṇāpi parikrayaśrutiṃ dakṣiṇādānavatparikrayārthamiti || 48 ||</p>
	    </div><!-- sūtra !-->
	    <div n="49" type="sūtra">
	      <p><pb n="987"/>‘eṣā vai darśapūrṇamāsayordakṣiṇā’ iti dakṣiṇā hyṛtvijāmutsāhakāriṇī parikrayasya caitadrūpam || 49 ||</p>
	    </div><!-- sūtra !-->
	    <div n="50" type="sūtra">
	      <p>na caiṣa vibhāgaḥ parikrayārthaḥ | kutaḥ |</p>
	      <lg>
		<l>parikrayo hi sarvatra svena dravyeṇa kalpate |</l>
		<l>devatārthe parityakte svāmitvaṃ na ca kasyācit ||</l>
	      </lg>
	      <p>samastasya puroḍāśasya devatoddeśena tyaktatvādasvāmī yajamāna iti brahmādibhiḥ samaḥ | tatra yathaiva teṣāṃ dātṛtvaṃ na saṃbhavati tathā yajamānasyāpi | tena hi parikrīṇānaḥ punastad dravyaṃ svī kuryāt | tatra paurastyaḥ saṃkalpo vinaśyet | tasmāttāvanna parikrayaḥ | kathaṃ khalu bhakṣārthamiti | taducyate |</p>
	      <lg>
		<l>yogyatā liṅgamityuktaṃ tacceṣṭaṃ viniyojakam |</l>
		<l>bhakṣayogyaḥ puroḍāśaḥ svarūpeṇa ca dṛśyate ||</l>
	      </lg>
	      <p><hi rend="bold">brahmādibhirbhāgānāmupakurvadbhirna kiṃcid dṛṣṭa<note><p>brahmādibhirityādibhāṣyasya kartṛsaṃskāramātrārthatvoktyarthatayā ke ṣāṃcidvyākhyānagamanikā ‘dṛṣṭāmityanena kartṛsaṃskāramātrārthatvaṃ na vadati’ ityādirūpā paṅkti pralīneti bhāti |</p></note></hi>mityuktaṃ vadati, dravyakṣapaṇasyāpekṣitasya dṛṣṭatvāt | <hi rend="bold">bhāgaistu brahmādīnāmupakārakai</hi>rityanenāpi sutarāṃ parikraya<pb n="988" break="no"/>āpadyate | na cāvaśyaṃ bhakṣaṇenaiva teṣāmupakriyate | gṛhānayanādinā 'pyupakāropapatteḥ | sarvatra ca dravyasaṃskārārthatāṃ bhakṣasya va<note type="reference"><ref cRef="MīSū:12.1.16.30">( a. 12 pā. 1 a. 16 su. 3. ) ityatreti śeṣaḥ</ref></note>kṣyati | vratādibhirnivṛttyanabhidhānāt | puruṣasaṃskārā hi vratairnivarteran | tata evaṃ vaktavyam | satyaṃ bhāgānāṃ pratipattiḥ, tathā 'pi tu prakṛtakartṛniyamasya prayojanāpekṣāvelāyāṃ dṛṣṭe sati adṛṣṭadaurbalyāddṛṣṭa eva kartṛṇāṃ sāmarthyarūpaḥ saṃskāraḥ kalpyate | kartṛsaṃskāraśca sarvāntaraṅgo bhakṣaṇaṃ nāma | gṛhamapi ca nītvā yāvadbhakṣaṇaṃ na kriyate tāvattadanupayogādanupakāraḥ | tenāvaśyaṃ sūdūramapi gatvā bhakṣaṇe paryavasitavyam | tatra prathamātikrame kāraṇābhāvādyogyatāvaśena ca vyādeśadvāraprakrāntabhakṣasamāpanasyāvaśyaṃ kartavyatvādbrahyādīnāmeva bhakṣaṇenopakartavyamiti gamyate | śeṣasyāpi ca kṣapaṇāpekṣasya bhakṣaṇakṛtameva kṣapaṇaṃ yogyatayā 'vadhāryate || 50 ||</p>
	    </div><!-- sūtra !-->
	    <div n="51" type="sūtra">
	      <p>dakṣiṇeti—prāsaṅgikopakārāpekṣayā, brahmaṇa ityādinirdeśasārūpyādvā bhaviṣyati | tasmādbhakṣārtho 'yamupadeśa iti siddham || 51 ||</p>
	    </div><!-- sūtra !-->
	    <trailer>iti caturdhākaraṇasya makṣārthatādhikaraṇam || 17 ||</trailer>
	  </div><!-- adhikaraṇa !-->
	  <trailer>iti śrībhaṭṭakumārilaviracite mīmāṃsābhāṣyavyākhyāne tantravārtike tṛtīyasyādhyāyasya caturthaścaraṇaḥ ||</trailer>
	  <trailer>nivītapādaḥ samāptaḥ |</trailer>
	</div><!-- pāda !-->
	<div n="5" type="pāda">
	  <div n="1" type="adhikaraṇa">
	    <head type="toc">upāṃśuyājādyarthahavirbhyaḥ śeṣakāryānanuṣṭhānādhikaraṇam</head>
	    <div n="1" type="sūtra">
	      <p><pb n="989"/><note type="reference"><ref cRef="MīSū:3.4.15.44">( a. 3 vā. 4 a. 15 sū. 44 )</ref></note>‘sarvebhyo vā kāraṇāviśeṣāt’ ityasyātipra<note><p>atiprasaktasyetikvacinnāti |</p></note>saktasyāpavādaḥ kriyate | tameva tāvatpūrvaṃ pakṣaṃ smārayati | tathā ca ‘sarvebhyo havirbhyaḥ’ ityanuvāda upapadyate | niḥśeṣahavirviṣayatvāt || 1 ||</p>
	    </div><!-- sūtra !-->
	    <div n="2" type="sūtra">
	      <p>purākalpai ca yatkāraṇaṃ sviṣṭakṛdarthe 'vadāne saṃkīrttitaṃ tadājye 'pyaviśiṣṭam | yaddevebhyo havirasau vahati tasya tena bhāgaḥ prārthitaḥ | ājyamapi copāṃśuyājadevatābhyastenāvaśyaṃ voḍhavyam | ataśca tato 'pyasya bhāgena bhavitavyam || 2 ||</p>
	    </div><!-- sūtra !-->
	    <div n="3" type="sūtra">
	      <p>ekasminniti—kasmiṃścitkarmaṇītyarthaḥ | athavā yuṣmadabhiprāyeṇa, ekasminhaviṣi sviṣṭakṛtyavadīyamāne sati samavattaśabdo 'nyasahitādavadīyamānavacano nāvakalpeta | matpakṣe tvājyamapi tatrāvadīyata ityavakalpiṣyate | kva punaridaṃ śrūyate tadabhidhīyate ‘ādityaḥ prayāṇīyaḥ payasi caruḥ, ityeko yāgaścoditaḥ | punastatraivoktam ‘ājyasthainaṃ carumābhipūryā ' 'jyabhāgāḥ pathyādayaścatasro devatā yaṣṭavyāḥ’ iti | te ca dravyasāmānyādu<pb n="990" break="no"/>pāṃśuyājavikārāścatvāro 'pi yāgāḥ | ādityaścarurāgneyavikāraḥ | tatra ‘agnaye sviṣṭakṛte samavadyati’ iti śrūyate | tadyadi carorekasyātideśena sviṣṭakṛtprāptastato 'vadyatī tyeva syāt | yadā tu prakṛtāvājyādapyupāṃśuyājadravyāṃtsviṣṭakṛttadā 'trāpi yaṣṭavya ityubhayoścarvājyayoravadāne samavattaśabdaḥ samarthito bhavati | tasmādapi santyājye śeṣakāryāṇīti || 3 ||</p>
	    </div><!-- sūtra !-->
	    <div n="4" type="sūtra">
	      <p>‘avadāyāvadāya dhruvāṃ pratyabhidhārayati’ ‘sviṣṭakṛte 'vadāya na pratyabhidhārayati’ iti dhruvāta evāvadāyeti pratiśabdāddṛrṣṭāthatvāccāvagamyate | yadapi sviṣṭakṛte 'vadīyate tadapi dhruvāta eva, yena tadarthe 'vatte dhruvāyāḥ pratyabhidhāraṇaṃ pratiṣidhyate | ‘na hi tataḥ parāmāhutim’ iti hetuvacanātpūrvāṇi pratyabhidhāraṇāni sviṣṭakṛdarthānīti darśayati | tataśca tatsāmānyāditareṣu tathātvamiti sarvaiḥ śeṣakrāryairbhavitavyam || 4 ||</p>
	    </div><!-- sūtra !-->
	    <div n="5" type="sūtra">
	      <p>sati pradhānadravyaśeṣe śeṣakāryāṇi kriyante | na copāṃśuyājahaviḥśeṣo vidyate, sarvādānāt | kathaṃ sarvādānamiti cet | taduttarasūtreṇā ' 'ha || 5 ||</p>
	    </div><!-- sūtra !-->
	    <div n="6" type="sūtra">
	      <p>dhruvāyāṃ tāvannopāṃśuyājasya śeṣo vidyate | dhrauvasyā<note><p>asaṃyuktotpatteriti—‘caturdhruvāyāṃ gṛhṇāti’ iti vākyeneti śeṣaḥ |</p></note>saṃyuktotpatteḥ sarvājyakāryārtha<pb n="991" break="no"/>mādānāt ‘sarvasmai vā etadyajñāya gṛhyate’ iti vākyāt | taittirīyāṇāṃ tu katipayopastaraṇābhighāraṇādikāryānukramaṇāttanmadhye copāṃśuyājasyāpi saṃkīrtanāttāvatāṃ sādhāraṇam ‘upastṛṇannabhighārayannājyasya yajan’ iti vākyādgamyate | sādhāraṇeṣu ca pariṣadvanopahāragoṣṭhībhojanādiṣviyaṃ sthitiḥ | yadekasya bhāge 'payātite tāvanmātrameva tasya | avaśiṣṭaṃ tu tatsamānabhājāmavadhāryamāṇaṃ na pūrvaśeṣa ityevamakṛtārthatvena pratipattimapekṣate | yadā tu sarvaiḥ samānabhāgbhiryathāyogamuddhṛtā bhāgā bhavanti tadā tasya sādhāraṇyānuguṇaiva pratipattyapekṣā bhavati | tadihopāṃ<note><p>sādhāraṇeṣu cetyādinopapāditaṃ sārbatrikaṃ nyāyaṃ prakṛtodāharaṇe 'tidiśati—tadihetyādinā |</p></note>śuyājārthe bhāge 'panīte na kaścidapi tadīyaḥ śeṣo vidyate | śiṣṭasya parastādbhāvyupastaraṇābhighāraṇādigṛhītatvenākṛtārthatvāt | kṛtārthapratipattayaśca śeṣakāryāṇi na svayamevākṛtaprayojanamapi dravyaṃ prayuñjate | tasmānna dhruvāyāṃ śeṣo 'sti | yastu samastakāryanirvṛttyuttarakālaṃ sādhāraṇaḥ śeṣo bhaviṣyati tasya tasya samiṣṭayajurākhyaṃ pratipattyantaramāmnātam | yadā tvidamapyupastaraṇādivadevārthakarmāvadhāryate tadā sutarāṃ śeṣābhāvaḥ | śakyaṃ tu taittirīyavākyāpekṣayotpattāvanyasaṃyogātsamiṣṭayajuṣaśca juhoticoditatvenāyajñatvātpratipattitvamavadhārayitum | niḥśeṣatvena cāsāvavasthiteti śeṣakāryāntarāṇi bādhate | tasmāddhruvāyāṃ tāvannāsti śeṣaḥ || 6 ||</p>
	    </div><!-- sūtra !-->
	    <div n="7" type="sūtra">
	      <p>tatraitatsyāt, yatkevalopāṃśuyājārthe juhvāmavattaṃ tasyaiva grahamacamaseṣviva somanya <pb n="992"/>śeṣo bhaviṣyatīti | tadanupapannam | kutaḥ | tasya samastasya ‘caturavattaṃ juhoti’ iti homasaṃyoyāt | u<note><p><ref cRef="MīSū:2.6.adhi.7">( a. 2 pā. 3 a. 7 )</ref> | ‘ityatra’ tataśca kiṃcidijyāyāṃ viniyujyeta | tadanyatra śrutamanyatra kṛtaṃ bhavet’ ityādinā bhāṣyakārairityarthaḥ</p></note>ktaṃ hyetadupadhānārthe carau nānyatra śrutamanyatra viniyoktavyamiti tasmānna juhvāṃ śeṣa upapadyate || 7 ||</p>
	    </div><!-- sūtra !-->
	    <div n="8" type="sūtra">
	      <p>atha yaduktaṃ camasavatsatyapi homasaṃyoge śeṣo bhaviṣyatīti | tatparihartavyam || 8 ||</p>
	    </div><!-- sūtra !-->
	    <div n="9" type="sūtra">
	      <p>naitatsobhena tulyam | tatra hi grahacamaseṣu, haviḥprakalpanamātre kṛte yathā na sarvahomastathā ‘some 'vaca<note type="reference"><ref cRef="MīSū:3.5.5.19">( a. 3 pā. 5 a. 5 sū. 19 )</ref></note>nādbhakṣo na vidyate’ ityatrādhikaraṇe vakṣyāmaḥ | tena codanāvirodhaṃ tatra vakṣyamāṇaṃ pariharatāṃ na sarvahomo bhaviṣyati | śeṣakāryānyārthadarśanaṃ ca ‘somasyāgne vīhītyanuvaṣaṭkaroti’ ityādi, ‘sarvataḥ parihāramāśvinaṃ bhakṣayati’ ityādicamasasamākhyā ca na virotsyate | anyathā tadvirodhaḥ syāt | athavā na tatrāsamastahome sati kāciccodanā virudhyata ityavirodhādasarvahomaḥ | iha tu virodhaḥ syāt | ayameva cāvirodho heturiti sūtragamanikā | yathā tu bhāṣyakāreṇa pūrvaṃ camasamanudāhṛṃtya ‘camasavaditi cet’ iti sūtramupanyastaṃ tathā paricodanāsūtrameva homasaṃyogānaikāntikatvapradarśanārthaṃ kalpayitvā parihāro vaktavyaḥ | tatra vacanāntarakṛtatvāccheṣaḥ syādatra vacanāntararahitatve satīti viśiṣṭasya hetoravyabhicārāt | athavā 'vattatvāttu juhvāmityetadeva tuśabdasthāne caśabdaṃ kṛtvā pūrvapakṣavādipratyavasthānaṃ vyācakṣāṇaiścamaso dṛṣṭānto dātavyaḥ | paraṃ cā 'nubhāṣaṇa<pb n="993" break="no"/>sūtraṃ vaktavyam | etaduktaṃ bhavati | avattatvāttu juhvāṃ camasavaccheṣo 'stu | tasyottaraṃ, tasya ca homasaṃyogāditi gatārtham || 9 ||</p>
	    </div><!-- sūtra !-->
	    <div n="10" type="sūtra">
	      <p>yastu sarvebhya iti | prāptyapekṣo 'nuvādaḥ | tatra yādṛśaṃ vayamiha sarvatvaṃ paśyāmastādṛśasyaivānuvāda iti manyāmahe | sarvatraiva ca paramasarveṇa vyavahārābhāvādadhikṛtāpekṣaḥ sarvaśabdo gṛhyata iti na virodhaḥ | tena yeṣāṃ śeṣasadbhāvena pratipattikāryādhikāro 'sti, ye vā vidyamānatvena prakṛtaśeṣāḥ, tebhyaḥ sarvebhya iti gamyate || 10 ||</p>
	    </div><!-- sūtra !-->
	    <div n="11" type="sūtra">
	      <p>pūrvavadeva samavadyateranuvādatvādyathāsaṃbha<note><p>yathāsaṃbhavamartho 'pīti, pā. |</p></note>vamājye 'pīti carāvavadīyamāne saukṣmyāttadavaya<note><p>tadavayavasyānusyūtasyācikīrṣītamiti, pā. |</p></note>vasyācikīrṣitamapyavadānaṃ balādbhavati | tadetatsaṃsṛṣṭadravyajātidvayamapekṣya saṃśabdo 'nuvādaḥ || 11 ||</p>
	    </div><!-- sūtra !-->
	    <div n="12" type="sūtra">
	      <p>antyaṃ yattu kāraṇaṃ sviṣṭakṛdartho 'rthavāda ityuktaṃ, tadasmatpakṣe 'pyupapadyata eva | arekārthatvāt | ‘sviṣṭakṛte 'vadāya’ iti tāvadyatastasyāvadānaṃ bhavati yādṛśaṃ vā saṃbhavati tādṛśamiti gamyate | puroḍāśādibhyaśca tasyāvadānaṃ, dhruvātaścopastaraṇāmidhā<pb n="994" break="no"/>raṇe | na caturthyantena dhrauvamevāvadānaṃ saṃbadhyate | sā hi devatārthadravyāntarāvadāne 'pyupastaraṇābhighāraṇopayogitvātpratyābhighāraṇamapekṣata eva | tena prāk sviṣṭakṛtaḥ parastādapi dhrauvopayogo 'stītyavatte 'vatte pratipūrayitavyā, tataḥ paraṃ tu na kiṃcitkāryamiti nārthaḥ pratipūraṇena | na hyetatpratipūraṇaṃ pūrvasyāvadānasya saṃskārakamadṛṣṭārthatvaprasaṅgāt | arekastūttarakāryārthaḥ pratyakṣaḥ | tasmādantareṇāpi sviṣṭakṛdarthatvaṃ tadavadhikārekārthatvenopapanno 'rthavādaḥ || 12 ||</p>
	    </div><!-- sūtra !-->
	    <trailer>iti upāṃśuyājādyarthahavirbhyaḥ śeṣakāryānanuṣṭhānādhikaraṇam || 1 ||</trailer>
	  </div><!-- adhikaraṇa !-->
	  <div n="2" type="adhikaraṇa">
	    <head type="toc">sākaṃprasthāyīye śeṣakāryānanuṣṭhānādhikaraṇam</head>
	    <div n="13" type="sūtra">
	      <p>amāvāsyāyāṃ nityaṃ sviṣṭakṛdiḍaṃ sāṃnāyyādavadīyate | tadguṇavikāraśca sākaṃprasthāyīyaḥ | ata ihāpyavadātavyamityetāvatā viśeṣeṇātulyāśaṅkāyāmatideśaḥ kriyate | tadvadevāśeṣatvānnaivaṃ syāt | sarvadānādaśeṣateti | evaṃ hyatra sarvadānaṃ, homārthe prasarpataḥ saha kumbhībhiriti, anavattasyaiva dohasya kumbhīmyā saheti vidadhadaśeṣahomaṃ vidadhāti | ato na śakyaṃ kiṃciccheṣayitum || 13 ||</p>
	    </div><!-- sūtra !-->
	    <trailer>iti sākaṃprasthāyīye śeṣakāryānanuṣṭhānādhikaraṇam || 2 ||</trailer>
	  </div><!-- adhikaraṇa !-->
	  <div n="3" type="adhikaraṇa">
	    <head type="toc">sautrāmaṇyāṃ śeṣakāryānanuṣṭhānādhikaraṇam</head>
	    <div n="14" type="sūtra">
	      <p>tadvadityanuvartate | sautrāmaṇyāṃ surāgrahāḥ payograhāścā ' 'śvinādaya āmnātāḥ | <pb n="995"/>teṣāṃ pṛthak prakalpanamātrātmakatvāccamasavatsarvahomaprāptirnāstīti viśeṣāśaṅkāyāmatideśā<note><p>atideśāditi—pūrvādhikaraṇanyāyātideśādityarthaḥ |</p></note>ttatrāpi yathāgṛhītānāṃ homārthenā ' 'dānena saṃbandho yathopāttānāṃ ca homena śrūyate ‘yathāgṛhītān grahānṛtvija upādadate | uttare 'gnau payograhān juhvati dakṣiṇe surāgrahān’ iti || 14 ||</p>
	    </div><!-- sūtra !-->
	    <div n="15" type="sūtra">
	      <p>ananyaśeṣabhūtaśca pratiṣedho 'nuvāda ‘ucchinaṣṭi na sarvaṃ juhoti’ iti | ucchinaṣṭīti vidhiḥ | tadanuvādastu niṣedhaḥ, aśeṣahomaprāptyā śeṣakāryanirvṛttiṃ darśayati | vācanikasya ca śeṣasya pratipattyantaramarthakarma vā 'nyadastīti ‘ta<note><p>tato 'pīti—ayamāśayaḥ | ‘brāhmaṇaṃ parikrīṇīyāduccheṇasya pātāram | yadi na vindedvalmīkavapāyāmavanayet | tato 'pyavaśiṣṭaṃ śatātṛṇṇāyāṃ vikṣārayanti’ iti vācanikapratipattyantaravidhānenā ' 'tideśikapratipattyantarabādhānna sveṣṭakṛdiḍaṃ kartavyamiti | valmīkavapā-valmīkaṃcchidram | śatātṛṇṇā—śatacchidrā kummī |</p></note>to 'pi’ iti sviṣṭakṛdiḍaṃ na kartavyamiti || 15 ||</p>
	    </div><!-- sūtra !-->
	    <trailer>iti sautrāmaṇyāṃ śeṣakāryānanuṣṭhānādhikaraṇam || 3 ||</trailer>
	  </div><!-- adhikaraṇa !-->
	  <div n="4" type="adhikaraṇa">
	    <head type="toc">sarvapṛṣṭhāyāṃ śeṣakāryatantratādhikaraṇam</head>
	    <div n="16" type="sūtra">
	      <p><pb n="996"/>idānīṃ satsu śeṣakāryeṣu tadviśeṣāścintyante | tatra sarvapṛṣṭhāyāmanyonyanirapekṣacaturthyantaparikalpitaiḥ ṣaḍbhirguṇairbhinnadravyadevatāsaṃyogairdevatāntarāvaruddhayāge devatāntarāsaṃbhavādguṇena bhedakena ṣaṭ karmāṇi | teṣu keṣāṃcidbhinnānyeva havīṃṣi | anyeṣāṃ punareka eva rathacakramātraḥ puroḍāśa āmnātaḥ | sa yadā 'ṅgīkriyate tadā vicāraḥ, kiṃ karmabhedāccheṣakāryāṇāṃ bheda uta dravyaikatvāttantramiti | nanu caikādaśavicāro 'yaṃ tatra nirṇeṣyate ‘eka<note type="reference"><ref cRef="MīSū:11.4.12.12">( a. 11 pā. 4 a. 12 sū. 12 )</ref></note>dravye saṃskārāṇāṃ vyākhyātamekakarmatvam’ ityatra | ata iha na vicāraṇīyam | ucyate |</p>
	      <lg>
		<l>pratipādyamidaṃ dravyaṃ bhedena sahate kriyām |</l>
		<l>khaṇḍaśaśca pradhānānāmaṅgatvānnāsti tantratā ||</l>
	      </lg>
	      <p>yadyapyayamekādaśānuguṇo vicārastathā 'pyatra śeṣakāryaprasaṅgāccheṣaśeṣivicārātmakatvācca ka़riyate | tatra caikadravyatvāttantratvaṃ sidhyati yatra dravyaṃ tadavasthitameva sarvakarmaṇāmupakaroti | bhedakaraṇe ca prayojanāntaraṃ na dṛśyate na ca kartuṃ śakyate | khaṇḍaśastvasya pradhānopayogitvaṃ tadupakāradvāraśca saṃskāraḥ pradhānabhedādbhedaṃ pratipadyamāno na dravyaikatvāttantrīkartuṃ śakyate | bhavati caikadeśe pratipādite 'pyekadeśāntarapratipādanam | avadānadeśānāṃ bhinnatvāduttarārdhadakṣiṇadeśabhedo 'pyastītyāvartanīyaṃ sviṣṭakṛdiḍaṃ gamyate || 16 ||</p>
	    </div><!-- sūtra !-->
	    <div n="17" type="sūtra">
	      <p>sakṛtkaraṇam | kutaḥ |</p>
	      <lg>
		<l>na hyeṣa karmasaṃskāro hūyamānasya veṣyate |</l>
		<l>hutaśeṣasamānatvāttantratvaṃ tu pratīyate ||</l>
	      </lg>
	      <p>karmasaṃskārapakṣe hūyamānasaṃskārapakṣe vā tadbhedādbhedo bhavet | śeṣasaṃskārastvayam | <pb n="997"/>sa ca śeṣaḥ sādhāraṇaḥ | tasya ca dakṣiṇottarārdhe gṛhyete | na pradhānāvadānadeśaḥ | tasya prakṛtāvacoditatvāt | tataśca śakyamagṛhyamāṇaviśeṣatvaṃ vaktum | yadyapi hyekapradhānoddeśenottarārdhaṃ gṛhṇīyustathā 'pi tathā coditārthasaṃpattyā pradhānāntarāṇyapi kṛtārthāni bhaveyuḥ | tasmāttantram | yattu pratipādyaṃ vibhavatīti, pratipattyantare caturdhākaraṇe tadupayujyate || 17 ||</p>
	    </div><!-- sūtra !-->
	    <trailer>iti sarvapṛṣṭhāyāṃ śeṣakāryatantratādhikaraṇam || 4 ||</trailer>
	  </div><!-- adhikaraṇa !-->
	  <div n="5" type="adhikaraṇa">
	    <head type="toc">aindravāyavasya bhakṣaṇatantratvābhāvādhikaraṇam</head>
	    <div n="18" type="sūtra">
	      <p>‘some 'vacanādbhakṣo na vidyate’ iti sāmānyena bhakṣavicāraṃ kṛtvā viśeṣavicāro 'yaṃ kartavya āsīt | yattu prathamataraṃ kriyate tatpūrvādhikaraṇāpavādatvena śīghrataropasthānāt | pūrvavaddhi dravyaikatvātsvṛdbhakṣite kṛtaḥ śāstrārtha iti nyāyātprāpte, vacanādadvirbhakṣaṇaṃ ‘dviraindravāyavasya bhakṣayati’ iti | bhavanti cedṛśānyapyadhikaraṇāṃni yeṣāṃ nyāyena pūrvapakṣaṃ kṛtvā vacanena siddhānto bhavati | na tvetadyu<note><p>evaṃ tāvadbhāṣyamanusṛtyādhikaraṇāntaraparatayā sūtraṃ vyākhyāyaḥ tatra cāsvarasodbhāvanapūrvakaṃ pūrvādhikaraṇaśeṣatayā vyākhyātuṃ dūṣaṃṇaṃ tāvadādau darśayati—na tvetadityādinā |</p></note>ktam | saṃdehābhāvāt | tatra vaitatkriyate yatra nyāyena pratipādito vacanādbādhitaḥ, tadabhāvātsamānanyāyeṣūpakariṣyati | sa ceha nyāyaḥ pūrvādhikaraṇenaiva pradarśita iti mandaphalo vicāraḥ | tasmānnaivaṃ varṇanīyam | kiṃ tarhi | sarvapṛṣṭhāyāmeva pratikarma sviṣṭakṛdiḍaṃ kartavyaṃ pradhānabhedāt | tathā hi | siddhavatpradhānabhedamaindra<note><p>aindravāyavasaṃskārahetumiti-aindravāyavasya saṃskārabhūtabhakṣaṇabhedahetumityarthaḥ | idamatrā ' 'ktam | yathaiva caturgṛhītānyājyāni bhavanti | na hyatrānūyājān yakṣyan bhavati ityatrānūyājasāmānyābhāvarūpahetuvidhibalena caturthacaturgṛhītanivṛttiparyavasitena caturgṛhītabahutvarūpasādhyena, anuyājasāmānyābhāvarūpahetorvyāptiḥ kalpyate tadvadihāpi ‘dvirhyetasya vaṣaṭkaroti’ iti hiśabdaśrutyā śeṣakāryabhede pradhānabhedasya hetutvenopādānāttadanyathānupapattyā vyāptikalpanāvaśyaṃbhāvādāvartanīyameva sviṣṭakṛdiḍamiṃti |</p></note>vāyavasaṃskārahetumāha ‘dviraindravāyavasya bhakṣa<pb n="998" break="no"/>yati | dvirhyetasya vaṣaṭkaroti’ iti | tasmādyāvadvaṣaṭkāraṃ śeṣasaṃskāra ityuktottare datte dṛṣṭāntamanubhāṣya sūtreṇa parihāro vaktavyaḥ | aindravāyave tu sakṛdbhakṣaṇe prāpte vacanāddvirbhakṣo na pradhānabhedanimittaḥ | hetvadhika<note type="reference"><ref cRef="MīSū:1.2.adhi.3">( a. 1 pā. 2 a. 3 )</ref></note>raṇe hetornirākṛta<note><p>nirākṛtatvāditi—| ‘tena hyannaṃ kriyate’ itivat ‘dvirhyetasya vaṣaṭkaroti’ ityatrāpi vartamānanirdeśādvartamānakālikasya ca vaṣaṭkārabhedasya hetutvāsaṃbhavāllaṭo bhūtakālalakṣaṇāvaśyaṃbhāvāllakṣaṇāyāśca ‘na vidhau paraḥ śabdārthaḥ’ ityanena niṣiddhatvādityādi yuktyā nirākṛtatvādityarthaḥ | ‘na hyatrānūyājān yakṣyan bhavati’ ityatra tu lakṣaṇākāraṇābhāvāddhetuvidhireveti vaiṣamyam |</p></note>tvāt | evaṃ ca sati pūrvādhikaraṇaśeṣeṇaiva satā somabhakṣasāmānyavicārasmāraṇānna kramakopo bhaviṣyatīti || 18 ||</p>
	    </div><!-- sūtra !-->
	    <trailer>iti aindravāyavasya bhakṣaṇatantratvābhāvādhikaraṇam || 5 ||</trailer>
	  </div><!-- adhikaraṇa !-->
	  <div n="6" type="adhikaraṇa">
	    <head type="toc">some bhakṣapratipādanādhikaraṇam</head>
	    <div n="19" type="sūtra">
	      <p>aindravāyave tāvadviśiṣṭavidhānādapi bhakṣo bhavet | athetaragrahagate camasasthe ca some saṃdehaḥ | kiṃ bhakṣo 'sti neti | tatrāpi ‘sarvataḥ parihāramāśvinaṃ bhakṣayati’ ityādiṣvaindravāyavanyāya eva syāt | idaṃ tu sarvathā tatrāpi vicāryate kiṃ prāpte bhakṣe viśeṣaṇamātraṃ vacanena vidhīyata uta viśiṣṭavidhānametaditi | kaścātra viśeṣaḥ | sa yadi vācanikastato yāvadvacanameva kartavyo 'tha tvanyataḥ kutaścittata ekadeśasthamapi liṅgaṃ sthālīpulākanyāyena samastadyotakaṃ bhaviṣyati | trayaśceha pakṣāḥ saṃbhavanti | kimanyārthadarśanānāṃ prāptyāpekṣatvādavidhānācca naiva bhakṣa uta prāptyabhāvādanyārthadarśanānyeva vacanīkṛtya yāvadvacanaṃ bhakṣa uta samākhyāvaṣaṭkārahomābhiṣavanimitto 'pi bhakṣa iti | kiṃ prāptam | ājyasākaṃprasthāyīyasautrāmaṇīgrahaṇavatsamastahomasaṃyogāccheṣa eva nāsti kutaḥ punarbhakṣa iti | na cātra prakṛtitaḥ prāptirna ca pratyakṣopadeśaḥ | yo 'pyupadeśa iva so 'pyanyaparatvādasamarthaḥ | tasmānnāsti bhakṣa iti || 19 ||</p>
	    </div><!-- sūtra !-->
	    <div n="20-21" type="sūtra">
	      <p><pb n="999"/>yadyanyārthadarśanāni bhaveyustato 'nyatrāpi prāptiḥ syādvacanāni tvetāni | tasmādyathopadeśaṃ bhakṣo 'yaṃ nānyatreti || 20 || 21 ||</p>
	    </div><!-- sūtra !-->
	    <trailer>iti some bhakṣapratipādanādhikaraṇam || 6 ||</trailer>
	  </div><!-- adhikaraṇa !-->
	  <div n="7" type="adhikaraṇa">
	    <head type="toc">camasināṃ somabhakṣapratipādanādhikaraṇam</head>
	    <div n="22" type="sūtra">
	      <p>gṛhṇīma etadyathopadeśamiti | sa tu samākhyādibhedabhinna upadeśo 'nusartavyo na tu śrutaviśeṣamātraniṣṭhaḥ | tatra camaseṣu tāvad yadyapi brāhmaṇagataḥ pratyakṣopadeśo nopalabhyate tathā 'pi praiṣagatayā samākhyayā 'numīyate | hotṛcamasatvādiviśiṣṭaṃ hi dravyanayana preṣaṇaṃ na kathaṃcidupapadyate yadi teṣu hotrādayaḥ somaṃ na camanti | katham | camasa iti, adanārthasya camerauṇādike 'dhikaraṇasādhane 'sanpratyaye kṛte praiṣavelāyāṃ bhūtabhaviṣyadvartamānānāṃ kvacitsaṃbandhe 'pekṣyamāṇe bhūtavartamānayoradarśanādbhaviṣyattvamanumīyate | na hyanyathā hotuścamasaḥ praitvityetasyānuṣṭhānaṃ śakyate | tasmāccamitavyaṃ hotrādibhiḥ | somaśeṣavantaścamasāḥ preṣitā iti tasyaivāpekṣitapratipattiviśeṣasya pratyāsatterbhakṣyatvaṃ gamyate | saśe<pb n="1000" break="no"/>ṣaścamaso hūyate ‘alpaṃ juhoti’ iti vacanāt | na cānyadodanādidravyaṃ pratīyate, yasyacamanāccamasatvamupapadyate | na ca taccamanasya karmāṅgabhāvaḥ syāt | tatra prakaraṇaṃ bādhyeta | praiṣo 'pi cotkṛṣyeta | somacamasasamākhyāṃ ca bādhyeta | yadi caudanādi bhakṣyeta tata ucchiṣṭena pātreṇa punarhomo na kriyeta | śuddhyarthaṃ tatra takṣaṇādyāśrayaṇe yasya hotṛcamasatvādyavadhāritaṃ tasya vināśāddravyāntaraṃ tatsamākhyaṃ na bhavatīti samākhyātadravyasādhanakahomavidhānabādhaḥ syāt | etena camasāntaropādānaṃ pratyuktam | tadutpādane ca śrutacamasasaṃkhyātikramaḥ syāt | na ca vacanasāmarthyāducchiṣṭena hotuṃ śakyam | vacanasyāntareṇāpyācārabhaṅgaṃ somabhakṣe sāvakāśatvāt | somabhakṣe 'pi sarvametattulyamiti cet | naitadevaṃ ‘na somenocchiṣṭā bhavanti’ iti śruteḥ | tasmāccamasibhirbhakṣayitavya soma iti | bhāṣyamapyanenaiva krameṇa netavyaṃ na yathālikhitam | upapattyantarāṇāmupapattyantaravyavadhānena kliṣṭatvāt | tasmāccābrāhmaṇasya somabhakṣaṇaṃ pratiṣedhati | yadi ca ‘pra yajamānasya’ iti samākhyayā na somabhakṣaḥ prāpyate tataḥ phalacamasavidhau ‘sa yadi somaṃ bibhakṣayiṣet’ iti na somam’ iti ca pratiṣedhanasaṃkīrtanaṃ nāvakalpeta | tasmādasti camasināṃ somabhakṣa iti || 22 ||</p>
	    </div><!-- sūtra !-->
	    <trailer>iti camasināṃ somabhakṣapratipādanādhikaraṇam || 7 ||</trailer>
	  </div><!-- adhikaraṇa !-->
	  <div n="8" type="adhikaraṇa">
	    <head type="toc">udgātṛcamase sasubrahmaṇyānāṃ bhakṣapratipādanādhikaraṇam</head>
	    <div n="23" type="sūtra">
	      <p><pb n="1001"/>idānīṃ vaṣaṭkārahomābhiṣavabhakṣānanuktvaiva prasa<note><p>smṛtasyopekṣānarhatvaṃ prasaṅga iti kathyate |</p></note>ṅgātsamākhyābhakṣaviśeṣānusaraṇameva tāvatkaroti | tasminneva praiṣe ‘prodnātṝṇām’ iti śrūyate | tatra caturdhā saṃdehaḥ | kimeka evodgātā bhakṣayeduta sarvartvija uta stotrakāriṇa āhosviccatvāro 'pi chandogā iti | kecittu dvitīyacaturthayoḥ pakṣayorekatvamicchanti | sūtradvaye 'pi sarvaśabdaprayogāt, lakṣaṇāyāśca pratyāsatteḥ kevalacchandogaviṣayatvāt | kutaḥ saṃdehaḥ |</p>
	      <lg>
		<l>visaṃvādaḥ sphuṭo hyatra prakṛtipratyayārthayoḥ |</l>
		<l>tatra kasyānurodhena kasya vṛttirbhavediti ||</l>
	      </lg>
	      <p>tatra pāśādhikaraṇanyāyena ‘guṇe tva<note type="reference"><ref cRef="MīSū:9.3.5.15">( a. 9 pā. 3 a. 5 sū. 15 ) etatsūtrāvayavaḥ</ref></note>nyāyyakalpanaikadeśatvāt’ iti prātipadikārthaprādhānyāt ‘udgātāraṃ vṛṇīte’ iti cotpattāvekatvādekasmā evodgātre camaso dātavyaḥ śrūyate | tasmādeko bhakṣayet | prātipadikārthāsaṃbhavino bahuvacanasyāvivakṣitatvāditi pūrvaḥ pakṣaḥ || 23 ||</p>
	    </div><!-- sūtra !-->
	    <div n="24" type="sūtra">
	      <p><pb n="1002"/>na yukto 'tyantaṃ bahutvatyāgaḥ | pāśamantrasya prakaraṇe bahutvaṃ na ka<note><p>na kathaṃciditi—ekapāśakatvādaikṣapaśuyāgasyeti hetupūraṇam |</p></note>thaṃcitprakāreṇāstītyavivakṣā yuktā | atra punarlakṣaṇāyāmupapadyamānāyāṃ nāvivakṣopapadyate | tasmātsarvartvijāmeṣa camasaḥ | athavā 'vāntarasaṃbandhātsarvacchandogagrahaṇamiti vyākhyeyam || 24 ||</p>
	    </div><!-- sūtra !-->
	    <div n="25" type="sūtra">
	      <p>yasmādbahuvacanasyodgātṛvyatiriktaiḥ saha prātipadikenānupāttatvātsaṃbandho nāvakalpate | na ca nirnimittā lakṣaṇā 'vakalpate | na ca lakṣaṇayā vinā ' 'narthakyam | avayavaprasiddhyā stotrakāriṣūpapadyamānatvāt | tasmādgītisaṃyogātrayaḥ stotrakāriṇo bhakṣayeyuḥ || 25 ||</p>
	    </div><!-- sūtra !-->
	    <div n="26" type="sūtra">
	      <p>na tāvatsamudāyaprasiddhau saṃbhavantyāmavayavaprasiddhiḥ prātipadikasya yuktā | na cāvayavaprasiddhirapyatra stotrakāriṣu vidyate | gātārau hi prastotṛpratihartārau nodgātārau | <pb n="1003"/>tena bahuvacanamanupapannameva | <hi rend="bold">dvitīyaṃ sāmnaḥ parvotpūrvasya gāyaterabhidheyamiti</hi>— bhaktiriti vaktavye pramādātparvaśabdaḥ prayuktaḥ | tasmānna varaṇanimittā udgānanimittā vā bahava udgātāraḥ saṃbhavantīti vedasaṃyoganimittāḥ kalpyante | chandogapravacanaṃ hyaudgātraśabdenābhidhīyate | tatpravacanasthaṃ karma | tatsaṃbandhācca puruṣāḥ pravaktṛtvenānuṣṭhātṛtvena caudameghinyāyenodgātāra ityanumātuṃ śakyate | nanu caiṣa nyāyo 'veṣṭaya<note type="reference"><ref cRef="MīSū:2.3.adhi.2">( a. 2 pā. 3 a. 2 )</ref></note>dhikaraṇe nirākṛtaḥ | tathā hi |</p>
	      <lg>
		<l>udgātṛpadamaudgātraṃ prasūte taddhite kṛte |</l>
		<l>na tvaudgātrapadādasya<note><p>asya—udgātṛpadasyetyarthaḥ |</p></note> vyutpattirupapadyate ||</l>
	      </lg>
	      <p>smaranti hi, udgāturidamityaṇpratyayaṃ na tu tasya karteti pratyayalopam | tasmānnaudgātraśabdādeṣo 'nugantavyaḥ | tathā ca varaṇanimittamiti vakṣya<note type="reference"><ref cRef="MīSū:3.7.adhi.9">( a. 3 pā. 7 a. 9 ) ityatreti śeṣaḥ</ref></note>ti | tenāyuktamidaṃ vyākhyānamiti | ucyate |</p>
	      <lg>
		<l>udgātā gauṇa evātra mukhyodgāturasaṃbhavāt |</l>
		<l>kalpito 'yaṃ parāvṛttyā brāhmaṇādiṣu rājavat ||</l>
	      </lg>
	      <p>yathaiva ta<note><p>tatra—aveṣṭayadhikaraṇa ityarthaḥ |</p></note>tra ‘yogāllokaḥ prayuṅkte’ ityārabhyaivaṃ vyākhyātam | prathamaṃ jātinimitto rājā | tatastatsaṃbandhātpālanaṃ rājyaṃ, tatsaṃbandhādapi brāhmaṇādiṣu sthānāpattyā vā 'numānena vā rājaśabdastathaivātrāpi varaṇādeka evodnātā | tatastatsaṃyogātkarmapravacanayoraudgātraśabdastadyogādapi stotrakāriṣūdnātṛśabdaḥ | sa ca śabdasyānekārthatvāsaṃbhavā<pb n="1004" break="no"/>dgauṇaḥ | mukhyāsaṃbhavācceha gauṇatvāśrayaṇaṃ pūrvamevauktam | kevalaṃ tu nimittaṃ noktam | bhavedidānīṃ pravacanaṃ saṃbandhātmakaṃ kathitam | tasmādavirodhātsarvacchandogānābhayaṃ bhakṣa iti | na<note><p>evaṃ tāvadyathābhāṣyaṃ sasubrahmaṇyānāṃ caturṇāmudgātṛcamase bhakṣaṇaṃ prasādhyādhunā subrahmaṇyasya tāvadbhakṣaṇe tathā pramāṇaṃ nopalabhyata ityetadupapādayitumārabhate—na tvetadityādinā |</p></note> tvetadyuktam | bhakṣaṇavelāyāṃ hi ye vyāpriyante tatsaṃnihitāśca praiṣakāle te bhakṣaṇena saṃbadhyante | na ca subrahmaṇyasya tasminkāle kaścidvyāpāro 'to nāsya sadasyantarvedyāṃ vā saṃnidhānamasti yena bhakṣe 'dhikṛtaḥ syāt | tatra yathaiva pravacanasaṃyoge satyapyanyeṣāmakarmasaṃyuktānāṃ chandogānāṃ bhakṣo na bhavati, evaṃ subrahmaṇyasyāpīti manyāmahe | kapiñjalavacca triṣveva bahutvaśrutiravasthā<note type="reference"><ref cRef="MīSū:11.1.7.42">( a. 11  pā. 1 a. 7 sū. 42 ) atratyanyāyenetyarthaḥ</ref></note>syate | na ca bhakṣaḥ kartṛsaṃskāro yena yadvarjanabhayātsarvatrāvadhāryate | dravyasaṃskāro 'yamiti tatra tatra sthāpayiṣyāmaḥ | tasmādupapattyantaraṃ tuśabdena vyāvartya stotrakāripakṣaparigraha evāyamiti samarthanīyam | etaduktaṃ bhavati | sarve tvanena śabdenābhidhīyante na stotrakāriṇa eva kevalāstathā 'pi tu yathoktātkāraṇādekadeśe subrahmaṇyavarjaṃ pravartate yathā ‘viniṣadyodgātāraḥ sāmnā stuvanti’ ityatra | athavā sarve tvityavāntarapūrvapakṣaṃ parigṛhya ‘kāraṇādekadeśe syāt’ iti sūtrāntaraṃ stotrakāripakṣe niyoktavyam || 26 ||</p>
	    </div><!-- sūtra !-->
	    <trailer>iti udgātṛcamase sasubrahmaṇyānāṃ bhakṣapratipādanādhikaraṇam || 8 ||</trailer>
	  </div><!-- adhikaraṇa !-->
	  <div n="9" type="adhikaraṇa">
	    <head type="toc">hāriyojane grāvastuto 'pi bhakṣapratipādanādhikaraṇam</head>
	    <div n="27" type="sūtra">
	      <p>gataḥ samākhyābhakṣaḥ | idānīṃ vācanikamevānugacchati | tatra ‘yathācamasamanyāṃścamasāṃścamasino bhakṣayanti | athaitasya hāriyojanasya sarva eva lipsante’ ityetadvacanaṃ <pb n="1005"/>kiṃ prakaraṇādaśeṣaviṣayaṃ sat, grāvastuto 'pi bhakṣaṃ prāpayatyuta svavākyopāttacamasiviṣayatvānneti saṃdehe, tenaiva tāvadabhiprāyeṇa na vidyata ityāha || 27 ||</p>
	    </div><!-- sūtra !-->
	    <div n="28" type="sūtra">
	      <p>na śakyaṃ sarvaśabdo vinā kāraṇena prakṛtakartṛmātravacanaḥ sannekadeśe sthāpayitum | ato hāriyojanaṃ grāvastudapi bhakṣayet || 28 ||</p>
	    </div><!-- sūtra !-->
	    <div n="29" type="sūtra">
	      <p>pūrvapakṣābhiprāyavivaraṇam | yathācamasamanyāniti punaḥśruterna kiṃcitprayojanamastyanyadataḥ sarvaśabdaviśeṣaṇatvāt | athaśabdaivakārābhyāṃ sutarāṃ teṣveva pratyayaḥ | ye hyanyatra pratyekarūpeṇopāttāsteṣvevakāro bhavati | tasmānna grāvastutpratyetavyaḥ || 29 ||</p>
	    </div><!-- sūtra !-->
	    <div n="30" type="sūtra">
	      <p>na yuktaḥ sarvaśabdaḥ puruṣamātragāmī sannadhikāreṇa viśeṣitaḥ punaścamasiśabdena prayojanāntaraupādhikena satā viśeṣṭum | yāvadyāvaddhi śabdo 'lpaviṣayī kriyate tāvattāvat <pb n="1006"/>śrutirbādhyate | tasmāccamasino na pratyekaṃ camasasaṃbandhārthamupāttāḥ | te 'pi cālpaviṣayatvena pratipādyante hāriyojanasya mahāviṣayatvena praśaṃsāṃ kartum | ato hāriyojane sarva evetyetadeva siddham || 30 ||</p>
	    </div><!-- sūtra !-->
	    <trailer>iti hāriyojane grāvastuto 'pi bhakṣapratipādanādhikaraṇam || 9 ||</trailer>
	  </div><!-- adhikaraṇa !-->
	  <div n="10" type="adhikaraṇa">
	    <head type="toc">vaṣaṭkāranimittakabhakṣāntarapratipādanādhikaraṇam</head>
	    <div n="31" type="sūtra">
	      <p>idamaparaṃ vacanaṃ ‘vaṣaṭkartuḥ prathamabhakṣaḥ’ iti | tatkiṃ vaṣaṭkāraṃ nimittīkṛtya prāthamyaviśiṣṭaṃ bhakṣaṇaṃ vidhatta uta bhakṣaṇamanūdya prāthamyamātraṃ vidhatta iti vicāraḥ | kiṃ prāptam | ‘nacedanye<note type="reference"><ref cRef="MīSū:1.4.6.9">( a. 1 pā. 4 a. 6 sū. 9 ) etatsūtrāvayavaḥ</ref></note>na śiṣṭāḥ’ iti kathaṃcidanuvādatve saṃbhavati viśiṣṭavidhānānupapatteḥ, prāthamyasya cāprāptatvāttadanuvādena bhakṣavidhānāsaṃbhavādevaṃ vacanaṃ vyajyate yo vaṣaṭkarturbhakṣaḥ sa prathama iti | nanu cāprāptatvādbhakṣo 'pyanuvadituṃ na śakyate | samākhyayā prāptatvādanuvādo gamyate | asti hi tasya<note><p>tasya—vaṣaṭkarturhotrāderityarthaḥ |</p></note> samākhyayā camaseṣu bhakṣaḥ, sa śakyo 'nuvaditum | teṣāṃ<note><p>teṣāṃ ca—camasināṃ madhya ityarthaḥ |</p></note> ca yo yadā vaṣaṭkaroti sa tadā prathamo bhakṣayet | tatraitatsyāt | graheṣu camasāntareṣu ca prāptyabhāvādanuvādo nopapadyata iti | naiṣa doṣaḥ | na hyavaśyaṃ yadeva sarvatra prāptaṃ tadevānuvaditavyam | sarvānuvādānāṃ yathāsaṃbhavaṃ prāptyapekṣatvāt | na ca grahacamasāntarāṇāṃ vaṣaṭkartṛbhirabhakṣyamāṇānāṃ kiṃcinna sidhyati | pratipattiriti cet | vedavihitapratipattya bhāve laukikapratipattisiddheḥ | vakṣyamāṇa<note><p>vakṣyamāṇeti—anantarādhikaraṇavakṣyamāṇahomābhiṣavarūpa nimittadvāreṇa grahādiṣu bhakṣaṇopapattirityarthaḥ |</p></note>nimittadvāreṇa vā bhakṣaṇopapattiḥ | athocyate | <pb n="1007"/>samākhyayayā viprakṛṣṭā prāptirna śakyate śīghrapravartinyā śrutyā 'nuvaditum | ataḥ prāptyabhāvavelāyāṃ śrutiḥ pravartamānā yatra yatra vaṣaṭkṛtaṃ tatra tatrāviśeṣeṇa vidhāsyatīti | tadayuktam | tatra hi saṃnikarṣaviprakarṣāvapekṣyete yatra virodhaḥ kaścit | iyaṃ tu śrutiranekārthavi<note><p>vidhikleśeti—śrūyamāṇavidhinā prāthamyaviśiṣṭabhakṣaṇāntaravidhane viśeṣaṇavidhānārthaṃ vidhyantarakalpanākleśa ityarthaḥ |</p></note>dhikleśabhayādyathākathaṃcidapi prāpnuvantaṃ bhakṣaṃ pratīkṣate | yadā kenacidapi pramāṇena nāsti prāptirityavagamyate tadā viśiṣṭavidhānamaṅgī karoti | tathā ca prakaraṇādiprāptārthānuvādena śrutayo guṇānāṃ vidhātrya iṣṭāḥ | tasmātprāthamyamātrānimittatvānna vaṣaṭkāro bhakṣakāraṇamiti prāpte | ucyate |</p>
	      <lg>
		<l>samāsārthādviniṣkṛṣya naikāṃśo 'nūdyate yataḥ |</l>
		<l>tryaṅgavattena sarvo 'yamapūrvo 'rtho vidhīyate ||</l>
	      </lg>
	      <p>yathaiva ‘tryaṅgaiḥ sviṣṭakṛtaṃ yajati’ ityatra nāṅgānyanūdya tritvaṃ vidhīyate | kiṃ tarhi | pūrvaniṣpannaḥ samāsārtho vidheyo bhavati | tathehāpi paripūrṇasya padasya padāntarayogādekadeśaniṣkarṣe ca sāmarthyābhāvādaśakyamevānuvadituṃ yo vaṣaṭkarturbhakṣa iti | na hi prāksamāsādbhakṣasya vaṣaṭkartṛsaṃbandho yuktaḥ | sāpekṣatve sati samāsānupapatteḥ | nanu ca ‘bhavati vai pradhānasya sāpekṣasyāpi samāsaḥ’ iti satyapi vaṣaṭkartṛsaṃbandhe samāso 'vakalpiṣyate | bhavedetadevaṃ, yadi bhakṣa evaikaḥ sāpekṣaḥ syādiha tu prāthamyamapi vaṣaṭkartṛsaṃbandhitvātsāpekṣam | na hi prāthamyasya bhakṣo nimittam | kiṃ tarhi | vaṣaṭkartṛtvamato vaṣaṭkartuḥ prathama ityevaṃ saṃbandha āpadyeta | tataśca vispaṣṭamasāmañjasyaṃ syāt, yo vaṣaṭkarturbhakṣa iti cānūdyamāne viśiṣṭānuvādadoṣaḥ, bhakṣamātreṇa vaṣaṭkarturanākṣepāt | vaṣaṭkartṛtvasya ca kriyāntareṣvapyanaikāntyāt | anyatarānuvāde tu sarvabhakṣāṇāṃ prāthamyaṃ vidhīyeta sarvavaṣaṭkartṛvyāpārāṇāṃ ca | taccāśakyaṃ kartum | ato vaṣaṭkartṛprāthamyāviśiṣṭāpūrvabhakṣavidhānametat | tayośca parasparaniyamādatyantasamānaviṣayatvam | ato yāvati viṣaye vaṣaṭkārastāvatyeva prathamabhakṣaḥ | kathaṃ punarvaṣaṭkāro nimittabhūtaḥ sannupādīyate kathaṃ cānupādīyamānasya niyamo 'vakalpate | ucyate |</p>
	      <lg>
		<l>niyamaḥ sarvathā tāvadekakarmanimittakaḥ |</l>
		<l>upādānānupādāne na viśeṣaḥ pratīyate ||</l>
	      </lg>
	      <p>na ca vaṣaṭkartṛtvamanupādeyam | na hyatra yadiśabdasaptamyādikṛtaṃ nimittatvam | kiṃ tarhi | vaṣaṭkartari kriyāṅgatvenopādīyamāne 'rthānnimittatvaṃ bhavati | tasmādadoṣaḥ | <pb n="1008"/>nanu ca ‘tasmā<note><p>tasmāditi | ṛk sāmovāca mithunīsaṃbhavāveti | so 'bravīnnavai tvaṃ mamālaṃ jāyātve vedo mama mahimeti | te dve bhūtvocatuḥ | so 'bravīnna vai vāṃ mamālaṃ stho jāyatva iti | tāstistro bhūtvocatuḥ | so 'bravītsaṃbhavāmeti’ ityevamupakramo jñeyaḥ |</p></note>dekaṃ sāma tṛce kriyate stotrīyam’ iti samāsasthāmapyṛcamanūdya tritvavidhānaṃ dṛṣṭaṃ tathā prāthamyavidhānamapi setsyati | na | tatrāpi samāsārthasyaiva vidhānābhyupagamāt | sarvastotrasāmnāṃ hi tṛcā evopādīyante | tatra yadi sakalaḥ samāsārtho na prāptaḥ syāttataḥ sarvavidhirbhavet | sarvatra carmaḥ sāmacodanayaiva pāṭhakrameṇa ca prāptā dṛśyante | tena ‘na ceda<note type="reference"><ref cRef="MīSū:1.4.6.9">( a. 1 pā. 4 a. 6 sū.9 )</ref></note>nyena śiṣṭāḥ’ ityevaṃ na vidhīyante | ‘vapaṭkartuḥ prathamabhakṣaḥ’ ityatrāpi yāvadvaṣaṭkāraṃ samāsārtho vidhīyate | tatra yadyṛgvadeva sarvatra bhakṣaḥ prāptaḥ syāttato vidhiśaktyā mucyeta | sa tu navasu camaseṣu graheṣu cāprāpto nimittatvena copanīto na hātumanuvadituṃ vā śakyate | yadi tu ṛcāmapi kvacidaprāptirbhavettataḥ samāse viśeṣābhāvādbhavedeva vidhiḥ | sarvastotrasāmasu tu tāḥ prāptāḥ | api ca tritvamṛcāṃ vidhīyate | tāśca pradhānatvātsāpekṣatve 'pi samasyante | natviha prāthamyaṃ bhakṣamātrasaṃbandhītyuktam | tasmādvaṣaṭkāranimittaṃ bhakṣaṃ pūrvaṃ kṛtvā bhūyaḥ samākhyābhakṣaḥ kartavyo na tasyaiva prāthamyamiti siddham || 31 ||</p>
	    </div><!-- sūtra !-->
	    <trailer>iti vaṣaṭkāranimittakabhakṣāntarapratipādanādhikaraṇam || 10 ||</trailer>
	  </div><!-- adhikaraṇa !-->
	  <div n="11" type="adhikaraṇa">
	    <head type="toc">homābhiṣavanimittakabhakṣapratipādanādhikaraṇam</head>
	    <div n="32" type="sūtra">
	      <p>kimetāvadbhireva nimittairbhakṣaḥ | netyucyate | homābhiṣavābhyāmaparo bhakṣaḥ | katham | evaṃ hyāha ‘havirdhāne grāvabhirabhiṣutyā ' 'havanīye hutvā pratyañcaḥ paretya sadasi bhakṣānbhakṣayanti’ iti | tatra homābhiṣavau tāvatsaguṇau prāptau na vidhīyete | dīkṣā<note><p>dīkṣāvākyavaditi | ‘adhvaryurgṛhapatiṃ dīkṣayitvā brahmāṇaṃ dīkṣayati, tata udgātāraṃ tato hotāraṃ, tatastaṃ pratiprasthātā dīkṣayitvā 'rdhino dīkṣayati—brāhmaṇācchaṃsinaṃ brahmaṇaḥ prastotāramudgātuḥ, maitrāvaruṇaṃ, hotuḥ, tatastaṃ neṣṭhā dīkṣayitvā tṛtīyino dīkṣayati—āgnīdhnaṃ brahmaṇaḥ pratihartā ramudgāturacchāvākaṃ hotuḥ, tatastamunnetā dīkṣayitvā pādino dīkṣayati—potāraṃ brahmaṇaḥ subrahmaṇyamudgātuḥ, grāvastutaṃ hotuḥ, tatastamanyo brāhmaṇo dīkṣayati brahmacārī vā ' 'cāryapreṣitaḥ’ ityevaṃ satrātmakadvādaśāhaprakaraṇapaṭhitavākyavādityarthaḥ |</p></note>vākyavatkra<pb n="1009" break="no"/>mārthā śrutiriti cet | tacca nāsti | arthādevāsya kramasya siddhatvāt | na hi hutasyābhiṣavaḥ saṃbhavati, na ca bhakṣitasya homaḥ | āhavanīyadeśācca sada āgacchantapratyañca eva pratipadyante | hotrādīnāṃ ca sadasi karmapravṛteravaśyaṃ vaṣaṭkārasamākhyānimittabhakṣārthaṃ sadaḥ somā ānetavyāḥ | adhvaryuṇā copahavo dātavyaḥ | tena sadasītyanūdyate | kevalaṃ tu bhakṣaṇamaprāptaṃ vidhīyate | tatra hutvā 'bhiṣutyetyetadupādānasyaitatprayojanaṃ kathaṃ nāma tatsamānakartṛko bhakṣaḥ sidhyediti | na hi nirjñā<note><p>nirjñāteti—homasya phalārthatvena, abhiṣavasya somasaṃskārārthatvena ca nirjñātaprayojanayorityarthaḥ |</p></note>taprayojanayorhomābhiṣavayorbhakṣaṇāṅgatvaṃ saṃbhavati | bhakṣasya ca somasaṃskāratvamavagatameveti nāṅgatvārthamitarasaṃbandhaśravaṇam | ataścārthāddhomābhiṣavayornimittatvaṃ jñātam | ato homābhiṣavakāryapi somaṃ bhakṣayediti || 32 ||</p>
	    </div><!--sūtra !-->
	    <trailer>iti homābhiṣavanimittakabhakṣapratipādanādhikaraṇam || 11 ||</trailer>
	  </div><!-- adhikaraṇa !-->
	  <div n="12" type="adhikaraṇa">
	    <head type="toc">ekapātre bhakṣasamuccayādhikaraṇam</head>
	    <div n="33" type="sūtra">
	      <p>atha yatra nimittasaṃpāto bhavati tatra kimanyanimittako bhakṣaḥ samuccīyate, atha  vikalpyate, athavā bādhyata iti | tulyārthatvādvikalpaprāptāvabhidhīyate | praitu hoturityādinā viśeṣasaṃyogādaviśeṣaśāstraṃ homābhiṣavasaṃbaddhaṃ graheṣu caritārthaṃ śakyaṃ bādhitum | ataḥ śeṣe tatsyāditi || 33 ||</p>
	    </div><!-- sūtra !-->
	    <div n="34-35" type="sūtra">
	      <p>syādvā prāptirnimittatvāt | vaṣaṭkaraṇādinimitte sati pratyakṣopadeśenaiva vaṣaṭkārādisaṃbandhena prāptiḥ | na ca tasya sāmānyena pravṛttiḥ | vaṣaṭkṛteṣu someṣu viśeṣarūpeṇaiva <pb n="1010"/>pratyakṣaśiṣṭatvāt | kāmaṃ vā samākhyā viprakṛṣṭatvāddurbalā syāt | sā 'pi tvanavakāśatvādavaśyamaṅgīkartavyā | tathā sati ca prāptimātre 'sau vyāpriyate nānyannivartate | saṃbhavati hi sāvayavasya dravyasyānekenāpi bhakṣaṇaṃ, viśeṣatastiktakaṭukasya somasya | śrūyate ca ‘alpaṃ bhakṣayet’ iti | na ca niḥśeṣabhakṣaṇe 'lpatvamavakalpate | saśeṣe ca pratipattyapekṣiṇi bhavati bhakṣāntarasyāvakāśaḥ | tasmātsamāveśaḥ kartavya iti | || 34 || 35 ||</p>
	    </div><!-- sūtra !-->
	    <trailer>iti ekapātre bhakṣasamuccayādhikaraṇam || 12 ||</trailer>
	  </div><!-- adhikaraṇa !-->
	  <div n="13" type="adhikaraṇa">
	    <head type="toc">vaṣaṭkartuḥ prathamaṃ bhakṣapratipādanādhikaraṇam</head>
	    <div n="36" type="sūtra">
	      <p>ekasminpātre 'neko bhakṣayitā sādhitaḥ | idānīṃ tadgatāḥ kramādiviśeṣāḥ pratipādyante | tatrādhvaryau prathamaṃ bhakṣayati na samarpaṇabhūyastvena prayogo vikṣepsya<note><p>vikṣepsyata iti | adhvaryorhomakartṛtvena taddhasta eva pātrasattvena svīyaṃ bhakṣaṇaṃ tena kṛtvā 'nyasmai dāne 'rpaṇapratyarpaṇādigauravaṃ nā ' 'padyata iti bhāvaḥ |</p></note>te | anyathā punaradhvaryuṇā samarpite punarapi tasmai samarpaṇādvikṣepaḥ syāditi matvā kramādadhvaryuḥ pūrva ityāha || 36 ||</p>
	    </div><!-- sūtra !-->
	    <div n="37" type="sūtra">
	      <p>balavati pramāṇe vihite durbalopanyāsaḥ kliṣṭo bhavatīti mantravarṇaṃ tāvadupanyasyati | tatra grāvastutiparo mantro hautrakāriṇāṃ prathamaṃ bhakṣaṃ darśayati | ete vadanti—abhiṣave kriyamāṇeṃ śabdaṃ kurvanti, śatavatsahasravadabhikrandanti—vadanamevottareṇābhikrandanena viśeṣitaṃ, haritobhirāsabhiḥ—somasaṃparkānnīlākṛtairmukhaiḥ | viṣṭvī<note><p>viṣṭvī—yajñaṃ prāpyeti vedabhāṣye |</p></note>—karmaṇi, grāvāṇaḥ sukṛtaḥ—<pb n="1011"/>śobhanakāriṇaḥ, sukṛtyayā—sukṛttvena, hotuścit—hoturapi, pūrve haviradyaṃ—hoturyatprathamamadanīyaṃ, tadāśata—bhuktavanta iti bruvan vaṣaṭkartuḥ prathamabhakṣa iti darśayati | evaṃ ‘hoteva naḥ prathamaḥ pāhi’ iti | yathā hotā prathamaṃ pibatītyupamānātprasiddhirgamyate || 37 ||</p>
	    </div><!-- sūtra !-->
	    <div n="38" type="sūtra">
	      <p>‘vaṣaṭkartuḥ prathamabhakṣaḥ’ iti viśiṣṭavidhānaṃ pūrvamevoktam | apūrvatvācca nānekavidhidoṣaḥ | samāsaścādhikaḥ samāsenaikapadībhūtaikakārakavidhānāt ‘tasya ta<note type="reference"><ref cRef="MīSū:2.2.3.6">( a. 2 pā. 2 a. 3 sū. 6 )</ref></note>syopadiśyeta’ ityetannāsti || 38 ||</p>
	    </div><!-- sūtra !-->
	    <div n="39" type="sūtra">
	      <p>yathānimittaṃ naimittikopanipātāt ‘vaṣaṭkṛte juhoti’ iti prathamaṃ hotṛvyāpāro nimittaṃ paścādadhvaryorhomaḥ | nanu ca tasyāpyabhiṣavaḥ prathamataramāsīt | satyamāsīt, na tu tāvato nimittatvamubhābhyāṃ vā | na hi tayordharmaśāstramityevaṃ sahitayornimittatvāt | yasya ca nāma ‘hotuścitpūrve haviradyamāśata’ ityetasmāddhotureva kevalasya prathamaṃ bhakṣabhrāntistasyāpyetena sūtradvayena vaṣaṭkartṛmātre hotṛśabda iti pratipāditaṃ bhavati || 39 ||</p>
	    </div><!-- sūtra !-->
	    <trailer>iti vaṣaṭkartuḥ prathamaṃ bhakṣapratipādanādhikaraṇam || 13 ||</trailer>
	  </div><!-- adhikaraṇa !-->
	  <div n="14" type="adhikaraṇa">
	    <head type="toc">anujñāpūrvakaṃ bhakṣaṇādhikaraṇam</head>
	    <div n="40" type="sūtra">
	      <p>‘tasmātsomo nānupahūtena’ ityetasyārthakathanārthamuttaravivakṣārthaṃ caitatsūtram || 40 ||</p>
	    </div><!-- sūtra !-->
	    <trailer>iti anujñāpūrvakaṃ bhakṣaṇādhikaraṇam || 14 ||</trailer>
	  </div><!-- adhikaraṇa !-->
	  <div n="15" type="adhikaraṇa">
	    <head type="toc">vaidikamantreṇānujñāpanādhikaraṇam</head>
	    <div n="41" type="sūtra">
	      <p><pb n="1012"/>tadupahvānaṃ kena kartavyamata āha—‘upahūta upahvayasva’ ityaneneti | ubhayoranujñāpyānujñāpakayorvyāpārapradarśanārthaṃ sakaloccāraṇam | sarvathā laukikena tāvanna kartavyamityarthaḥ || 41 ||</p>
	    </div><!-- sūtra !-->
	    <trailer>iti vaidikamantreṇānujñāpanādhikaraṇam || 15 ||</trailer>
	  </div><!-- adhikaraṇa !-->
	  <div n="16" type="adhikaraṇa">
	    <head type="toc">vaidikamantreṇānujñādānādhikaraṇam</head>
	    <div n="42" type="sūtra">
	      <p>vadanamiti vā pāṭhaḥ | samastameva praśnaprativacanayorekatra vā laukikaḥ prayoga iti prāptāvucyate | arthakrameṇa pāṭhakramaṃ bādhitvopahūta ityevamabhyanujñāyāṃ prayoktavyaḥ || 42 ||</p>
	    </div><!-- sūtra !-->
	    <trailer>iti vaidikamantreṇānujñādānādhikaraṇam || 16 ||</trailer>
	  </div><!-- adhikaraṇa !-->
	  <div n="17" type="adhikaraṇa">
	    <div n="43" type="sūtra">
	      <head type="toc">ekapātrāṇāmanujñāpya bhakṣaṇādhikaraṇam</head>
	      <p>yadyetadatyantāprāptaṃ vidhīyeta tato yataḥ kutaścitprārthyeta | laukikameva tvetanniya<pb n="1013" break="no"/>myate | tasya yādṛśe viṣaye prāptiḥ sā na nivāryate | samānapātrāṇāṃ tu ‘sa<note type="reference"><ref cRef="MīSū:10.3.53">( a. 10 pā. 3 sū. 53 )</ref></note>maṃ syādaśrutatvāt’ ityanena nyāyena samavibhāge sati vaiṣamyaprasaktāvanujñāpya kāryam | satyapi somenānucchiṣṭatve tatkṛte cādṛṣṭadoṣābhāve pratyakṣeṇaiva sahabhojanādvyalīkotpatterupapatteranujñāvasaro bhavati | tasmādekapātrāṇāmiti || 43 ||</p>
	    </div><!-- sūtra !-->
	    <trailer>iti ekapātrāṇāmanujñāpya bhakṣaṇādhikaraṇam || 17 ||</trailer>
	  </div><!-- adhikaraṇa !-->
	  <div n="18" type="adhikaraṇa">
	    <head type="toc">yajamānasya vaṣaṭkārabhakṣapratipādanādhikaraṇam</head>
	    <div n="44" type="sūtra">
	      <p>jyotiṣṭome ṛtugrahejyāsu yajamānasaptamānāṃ yājyāprayogārthe varaṇamāmnātam | teṣu yajamānasya yājyā, tasyāśca pakṣadvayaṃ vihitaṃ hotre pratyarpaṇaṃ svayaṃ voccāraṇam | tatra yadā svayaṃ yajati tadā kiṃ vaṣaṭkārastannimittaśca bhakṣo 'panīyate neti saṃdehe, nāpanayo vacanābhāvāt | anyāpanaye ca nānyasyāpanayaḥ | asaṃbandhāt | yājyāmātrasya hyapanayanaṃ śrūyate na vaṣaṭkārabhakṣayoḥ | tasmādyathā yājyāyā apanaye satyapi hoturvaraṇaṃ nāpanīyate tathā bhakṣo 'pīti | nanu ca yadā svayaṃ yajate tadā naivāpanayo bhavati <pb n="1014"/>‘yajamānasya yājyā’ iti vacanāt | yadā tu so 'bhipreṣyati tadā 'panayo 'ta evaṃ vicārayitavyaṃ kiṃ yājyāpanaye yajamānādbhakṣo 'panīyate neti | ucyate |</p>
	      <lg>
		<l>yājyābhakṣavaṣaṭkārāḥ prāptā hotuḥ samākhyayā |</l>
		<l>yajamānasya yājyeti tato 'panayanaṃ śrutam ||</l>
	      </lg>
	      <p>hautrasamākhyayā hi prāk ‘yajamānasya yājyā’ iti hyato vacanātsarvaṃ hotuḥ prāpitam | tatra vacanena yājyāmātraṃ yajamānasaṃbandhi kṛtaṃ, vaṣaṭkārādayastu hotustadavasthā eva | yadi punaryajamānādapanaya iti vyākhyāyeta tatastasya yājyāmātraṃ prāpitaṃ sadapanīyata iti vaṣaṭkārādiprāptyabhāvādapanayāśaṅkaiva na syāt | tasmāt ‘yajamānasya yājyā’ ityanena yājyāmātrāpanayādvaṣaṭkārasya ca yājyāto 'tyantavyatirekādaṅgāṅgitvābhāvācca yajamānena prayujyamānāyā upari hotā vaṣaṭkṛtya bhakṣayet | vaṣaṭkāranimitto hi bhakṣo na yājyānimitta ityanapanītaḥ || 44 ||</p>
	    </div><!-- sūtra !-->
	    <div n="45" type="sūtra">
	      <p>yadi ‘yajamānasya yājyā’ ityetāvanmātrameva śrūyeta tataḥ kadācinnāpanīyeta bhakṣaḥ | iha tvevaṃ śrūyate ‘svayaṃ niṣadya yajati’ iti | vaṣaṭkāreṇa ca <pb n="1015"/>rarthaḥ samāpyate tāvannāvānitavyam | ekakartṛkatve ca yājyāvaṣaṭkārayoridamupapadyate nānyathā | tasmādyatra yājyā tatra vaṣaṭkārabhakṣāvapītyantareṇāpyekatvamaṅgabhāvaṃ cāpanayo vijñāyate || 45 ||</p>
	    </div><!-- sūtra !-->
	    <div n="46" type="sūtra">
	      <p>yattu pravaravaditi | tatrocyate |</p>
	      <lg>
		<l>pravaro na tvatikrānto yājyākāle 'panīyate |</l>
		<l>bhakṣaṇasya tu bhāvitvācchakyā 'panayakalpanā ||</l>
	      </lg>
	      <p>tannāma nimittāpanayādapanīyate yadapanetuṃ śakyate, anyatra ca yojayitum | na ca pravarasya yājyāpanayavelāyāṃ hoturapanayanaṃ śakyam | nāpi yajamāne 'tikrāntakālasya karaṇātsaguṇaṃ varaṇam | bhakṣasya tu dvayamapi śakyaṃ, tasmādiha dṛṣṭāntavaiṣamyam | i<note><p>evaṃ tāvadyathābhāṣyaṃ vyākhyāyādhunā 'nyathā vyācikhyāsurādau bhāṣyaṃ tāvadākṣipati—idaṃ tvihetyādinā |</p></note>daṃ tviha vaktavyam | kimiti tatra pravarāpanayo na śakyate, yadā sarvavaikalpikānyādita evānyatarato 'vadhārya prayoga ārabhyate | śakyaṃ hi pravaravelāyāmeva niścetuṃ kiṃ yajamāno yājyāṃ vakṣyati, uta hoteti | tathā niścite cānyatarasya varaṇaṃ kariṣyate | yadi hyetadyājyāvacanamurukra<note><p>urukramaviṣṇuyāgavaditi— | vaiśvadevaṃ caruṃ nirvapedbhrātṛvyavān | taṃ barhiṣadaṃ kṛtvā śabhyayā sphyena ca vyūhet, idamahamamuṃ cāmuṃ ca vyūhāmīti | yaṃ dviṣyāttaṃ dhyāyet | yadadho 'vamṛdyedyacca sphya āśliṣyet, tadviṣṇava urukramāyāvadyati’ iti vākyena, adhovarmadanasphyāśleṣayornirmitte vidhīyamānorukramaviṣṇuyāgavadityarthaḥ |</p></note>ma<pb n="1016" break="no"/>viṣṇuyāgavannaimittikaṃ bhavettataḥ prāṅ nimittopajananādanavadhṛtasadbhāvaṃ sanna kārayedapi pravaraṇam | nityaṃ caitacchaknoti prathamameva svānusāri varaṇaṃ niyantum | yadapi hoturna śakyamapanetum | kathametaddhoturapanīyeta, yadā tasyā ' 'tmīyayājyārthamavaśyakartavyameveti | na kiṃcidetadarthaṃ pṛthagvaraṇaṃ yasyāpanaya āśaṅkyeta | śakyaṃ hi yājyāsahasrārthamapi tantreṇaikameva varaṇaṃ kartumadṛṣṭārthaṃ ca | ataḥ samastajyotiṣṭomaprayogārthaṃ prathamameva vṛte sati kriyata iti, agṛhyamāṇaviśeṣatvādapi tantram | yadapi yajamānasya bhraṣṭāvasaraṃ kriyamāṇaṃ viguṇaṃ bhavatīti tadapi ‘guṇa<note type="reference"><ref cRef="MīSū:10.2.63">( a. 10 pā. 2 sū. 63 )</ref></note>lope ca mukhyasya’ ityanena viruddham | na ca tatra prakṛtivikṛtyoḥ kaścitprayogaviśeṣo bhavati | yadapi yathāśrutameva prakṛtau kartavyamiti | tatsarvaśaktya<note type="reference"><ref cRef="MīSū:6.3.adhi.1">( a. 6 pā. 3 a. 1 )</ref></note>dhikaraṇena viruddham | śakyameva yathākālaṃ saṃpādayitumityuktam | ata evaṃ sūtraṃ netavyaṃ, kāraṇāntareṇaitatprasiddhimaṅgīkṛtya nānyasyāpanaye 'nyasyāpanaya ityetāvatā pūrvamudāhṛtam | idānīṃ tu bravīti ‘pravṛttatvātpravarasyānapāyaḥ’ yājyāntarārthaṃ pravṛttatvādityabhiprāyaḥ | tena yajamāvo 'pi yadi vakṣyati yadi ca preṣyati tathā 'pītarārthaṃ bhavitavyameva pravaraṇena | etāvatā tu vaiṣamyaṃ yadasau na vaṣaṭkārabhakṣavadetadyājyānusāraṃ pratipadyata iti || 46 ||</p>
	    </div><!-- sūtra !-->
	    <trailer>iti yajamānasya vaṣaṭkārabhakṣapratipādanādhikaraṇam || 18 ||</trailer>
	  </div><!-- adhikaraṇa !-->
	  <div n="19" type="adhikaraṇa">
	    <head type="toc">phalacamasādhikaraṇam</head>
	    <div n="47" type="sūtra">
	      <p>yo 'yaṃ jyotiṣṭome rājanyena vaiśyena ca nimittena naimittikaḥ phalacamasaḥ śrūyate, nyagrodhastibhīḥ—nyagrodhāṅkurān nyagrodhaphalāni vā, tāḥ saṃpiṣya dadhanyunmṛjya tamasmai bhakṣaṃ prayacchet, iti | sa kiṃ bhakṣavikāra utejyāvikāra iti saṃdehe, bibhakṣayiṣediti śrutisaṃyogāttamiti prakṛtagrāhiśrutisaṃyogātpunarapi bhakṣaśrutisaṃyogādānantaryaśruteḥ samāna<pb n="1017" break="no"/>vākyopādānācca bhakṣo bhūtvā tatsamānasthānaṃ bhakṣagatameva somaṃ vikuryānna yāgagatam | na hyanyatra śrutamanyaviṣayasya bādhane samartham | yāgasaṃbandhaścāsya prakaraṇādvijñāyate | tacca durbalam | evaṃ cotpattivākyaśiṣṭaḥ somo yāgādarthakarmaṇo na nivartiṣyate | pratipattibādhe tu vinā 'pi tāvacchrutyā mando 'parādhaḥ kimuta śrutāveva satyām | tasmādbhakṣavikāraḥ || 47 ||</p>
	    </div><!-- sūtra !-->
	    <div n="48" type="sūtra">
	      <p>liṅgadarśanena tāvadbhāṣyakāra upakramate | sati hījyāvikāratve saumikabhakṣasaṃbandho 'sya labhyate | tataśca tatsthānāpattyā nirākṛtatvāt | ‘na girā gireti brūyāt’ i<note><p>itivaditi—‘airaṃ kṛtvodgeyam’ ityanena pāṭhaprāpte mantra harāpadavidhāne girāpadanivṛttyā yathā ‘na girā mireti’ niṣedho nityānuvādastathā ‘na somam’ ityayamapatyirthaḥ |</p></note>tivat ‘na somam’ ityanuvādaḥ setsyati | liṅgaṃ tvetannāsatyāṃ yāgasaṃbandhaprāptau sādhakamiti manyamāna <hi rend="bold">āha | kathamasati yajisaṃbandhe</hi> tadvikāratvamiti | itarastu darśayati | ‘sa yadi rājanyaṃ vaiśyaṃ vā yājayet’ nyagrodhastibhīrāhṛtya tāḥ saṃpiṣya dadhanyunmṛjya tābhiryājayediti saṃbadhyate | na hyavaśyaṃ paratraiva śrutenā ' 'khyātena saha saṃbandho bhavati | na ca pāṭhāpekṣayā pūrvakālatvaṃ ktvāśabdenocyate | bhavati hi gacchati bhuktvetyapi gamanamapekṣya bhojanasya pūrvakālatvam | ato vākyenaiva yajisaṃbandhaḥ | satyapi yājaya<pb n="1018" break="no"/>tisaṃbandhe yajisaṃbandha evāyaṃ draṣṭavyo ‘grāmakāmaṃ yājayet’ itivat | aṅgakartuḥ prāptatvādeva niṣphalatvena cānupadeśyatvāt | evaṃ ca sati ‘tamasmai bhakṣam’ iti ‘na somam’ iti cobhayamapi prāptamanuvadiṣyate | na tveṣā yojanā 'vakalpate | katham |</p>
	      <lg>
		<l>vyavadhānāttamityasya bādhādavidhiśaktitaḥ |</l>
		<l>nimittatvopayuktasya punaśca vidhikalpanā ||</l>
	      </lg>
	      <lg>
		<l>tṛtīyārthaśca kalpyaḥ syād dvitīyārthasya bādhanam |</l>
		<l>samastasomabādhaśca yajiniṣkarṣakalpanā ||</l>
	      </lg>
	      <p>‘sa yadi somaṃ bibhakṣayiṣet’ ityetadvyavadhāne sati yājayatisaṃbandhaḥ kalpayitavyaḥ ‘tamastai’ iti ca sarvanāmnaḥ śrutyaiva prakṛtagrahaṇasāmarthyamānantaryaṃ ca bādhyeyātām | ‘sa yadi rājanyaṃ vaiśyaṃ vā yājayet’ ityasya yadiśabdasaṃbandhādupahata<note><p>upahatā vidhiśaktirna phalacamasasaṃyoge vidhatta iti pā. |</p></note>vidhiśaktirna phalacamasasaṃyo<note><p>phalacamasasaṃyogāmiti— phalacamasaviśiṣṭayāgamityarthaḥ |</p></note>gaṃ vidhatte | nimittatvena copayoge sati nirākāṅkṣībhūtasya sataḥ punaratyantaviparītaṃ vidhitvaṃ kalpanīyam | tābhiryājayediti cātyantāśrutatṛtīyārthaḥ kalpyeta | tamasmā iti ca prādhānyena nirdeśo 'vagamyamāno 'pahnūyeta | prayacchediti cānanyapare vispaṣṭe vidhau sati nānuvādatvāṅgīkaraṇaṃ yuktam | na ca yājayatiśabdādupasarjanībhūtaṃ yajiṃ niṣkṛṣya phalacamasasaṃbandho yuktaḥ | sarveṇa ca jyotiṣṭomena saṃbandhātsamastaṃ somaṃ bādhitvā tenaiva yāgaḥ kriyeta sarvaṃ viruddhaṃ caitat | bhāṣyakāro 'pi <hi rend="bold">yājayitumiti gamyata</hi> ityāha, na yājayedityanena saṃbandham | sūtrakāro 'pi ca ‘saṃskārasya tadarthatvāt’ | iti hetumāha, na yājayatisaṃbandhāditi | tasmādayuktametat | anye tu yāgo hi prakṛto 'stītyato vacanādyāgasaṃbandhānavakḷptiṃ manyamānāstamasmai prayacchetkimarthaṃ prakaraṇādyājayitumiti gamyata iti varṇayanti | teṣāmapi tu samastasomavikāratvaṃ tacchabdopanītasvavā<pb n="1019" break="no"/>kyāvagatabhakṣasaṃbandhabādhastamiti ca pulliṅganirdeśo na ghaṭate | bhakṣyavyavahitena ca prayacchedityākhyātena saṃbandhaḥ | tasmādbhakṣasaṃyogāparityāgenaiva siddhānto 'pi vyākhyeyaḥ | katham |</p>
	      <lg>
		<l>apūrvo vaiṣa codyeta bhakṣaḥ prakṛta eva vā |</l>
		<l>saṃskāro 'rthakri<note><p>arthakriyeti—ārādupakāriketyarthaḥ |</p></note>yā na syātsaṃskāro yāgasādhanam ||</l>
	      </lg>
	      <p>yadi tāvadapūrva eva bhakṣaścodyate tato 'pyārādupakārakatvaṃ na bhavati | adṛṣṭakalpanātprakaraṇaviniyogaviprakarṣādasaṃbaddhopakāritvācca | tathā taṃ prayacchediti dvitīyayā vispaṣṭaṃ saṃskāryatvaṃ gamyate | anyathā hi teneti prāpnoti | tasmātsaṃskāraḥ | saṃskārasya caiṣa svabhāvo yadupayuktamupayokṣyamāṇaṃ vā dravyamavalambate | tatrāpi bhakṣitasya punarupayogāsaṃbhavādupayuktasaṃskāratvameva jñāyate | tena phalacamasaḥ saṃskārabhūtaṃ bhakṣamupasarpanneva śakyo niyoktuṃ yadi kvacidupayogaṃ gacchasi tato bhakṣaṇena saṃskriyase nānyatheti | sa copayujyamānatvaṃ prārthayamānaḥ prakaraṇādyāgopayogitvaṃ pratipadyate | tatrāpi yāvatyanupayujyamāno yajamānabhakṣasaṃskāryatvaṃ na pratipadyate tāvataiva yajñabhāgenārthāpattyā saṃbadhyata ityavadhāraṇādyajamāna camasābhyāsenaivaikena saṃbadhyate | na hi grahacamasāntareṣvanupayujyamānasyāsya yajamānabhakṣatvamanupapannam | ataḥ somo 'pyanugrahīṣyate | yadvā jyotiṣṭomaprakaraṇena saṃbaddho 'yaṃ bhakṣaśabda uccāryamāṇaḥ prakṛtaṃ somabhakṣamevāvalambate | sa ca yāgopayuktadravyaśeṣasaṃskāratvena prajñāta iti phalacamasamapi tādṛśameva saṃskartuṃ śaknoti | na tvasāvidānīmanyaprayojanaḥ śakyaḥ kalpayitum | na ca tasya karmāntaratve kiṃcicchabdāntarādi kāraṇamasti | api ca ‘sa yadi somaṃ bibhakṣayiṣet’ iti svavākyopāttenaiva somabhakṣaṇena saṃbandho vijñāyate | anyathā hi tadupādānaṃ vyarthameva syāt | na ca ‘na somam’ ityanuvādo 'vakalpate | yadi bhakṣāntaramevedamārādupakārakaṃ codyeta tataḥ samānakāryatvābhāvānnaiva somaṃ nivartayet | anivartite ca tasminna pratiṣedhānuvādaḥ syāt | na ca vidhiryu<note><p>vidhiriti—vidhitvaṃ ca prakṛte 'nuvādapratiyogitvarūpaṃ vidhiniṣedhasādhāraṇaṃ vijñeyaṃ, na tu niṣedhapratiyogitvarūpam | tasya niṣedhe 'saṃbhavāditi |</p></note>ktaḥ | vākyabhedānekādṛṣṭakalpanāprasaṅgāt | <pb n="1020"/>asaṃbaddhaṃ ca vākyaṃ bhavet, yadi somaṃ bhakṣaṇena saṃskartumicchettataḥ phalacamasabhakṣaṇamārādupakārakaṃ kuryātphalacamasaṃ vā saṃskuryāditi | yadā tvayamartho gṛhyate, yena bhakṣaṇena yathābhūtaṃ somaṃ saṃskartumicchettena tathābhūtameva phalacamasaṃ saṃskuryāditi, tadā 'rthāpattyā yajamānacamasayāgāmyāmasaṃbandhaḥ kṛto bhavati | tasmādijyāyāmayaṃ somavikāra iti siddham | <hi rend="bold">saiṣā vyavadhā<note><p>vyavadhāraṇeti—vākyānyathātvakaraṇamityarthaḥ |</p></note>raṇakalpaneti</hi> | yathaivāśvapratigraheṣṭayāṃ ‘yāvato 'śvānpratigṛhṇīyāt, iti śrute pratigrāhayediti vyavadhārya kalpitaṃ tathaivātra ‘bhakṣaṃ prayacchet’ iti śrute yāgasādhanaṃ prayacchediti kalpyate | etena ‘pūtīkānamiṣuṇuyāt’ ityādīni vyākhyātāni || 48 ||</p>
	    </div><!-- sūtra !-->
	    <div n="49" type="sūtra">
	      <p>homānuvādena darbhataruṇakavidhirijyāvikāratve 'vakalpate || 49 ||</p>
	    </div><!-- sūtra !-->
	    <div n="50" type="sūtra">
	      <p>saṃdigdhayāgasādhanonnayanaikavākyatā caitattulyatve 'vakalpate nānyathātve || 50 ||</p>
	    </div><!-- sūtra !-->
	    <div n="51" type="sūtra">
	      <p>somapratiṣedhānuvādaśca liṅgamiti vyākhyātam || 51 ||</p>
	    </div><!-- sūtra !-->
	    <trailer>iti phalacamasādhikaraṇam || 19 ||</trailer>
	  </div><!-- adhikaraṇa !-->
	  <div n="20" type="adhikaraṇa">
	    <head type="toc">rājanyacamase brāhmaṇānāṃ bhakṣapratipādanādhikaraṇam</head>
	    <div n="52" type="sūtra">
	      <p><pb n="1021"/>daśapeye ‘śataṃ brāhmaṇāḥ somān bhakṣayanti | daśa daśaikaikaṃ camasamanuprasarpeyuḥ’ iti | tatra rājanyacamaso 'pi kiṃ brāhmaṇaireva daśabhirbhakṣayitavya uta rājanyairiti saṃdehaḥ | kaḥ punaḥ saṃdehahetuḥ | kecidāhuḥ | vacanavyaktibheda iti | yadi hi daśa daśaikaikamiti vidhistatastulyajātīyeṣu sarvatra vihiteṣu ‘śataṃ brāhmaṇāḥ’ iti yathāprāptānuvādo brāhmaṇagrāmavadbhūmnā bhavatīti rājanyā daśa | atha punaḥ ‘śataṃ brāhmaṇāḥ’ iti vidhiḥ ‘daśa daśaikaikam’ ityanuvādastato vidhau gauṇatvāsaṃbhavātsarvatra brāhmaṇaireva bhakṣayitavyamiti brāhmaṇā daśa | kiṃ tāvatprāptam, anuprasarpeyurityasya vidhisāmarthyādbhakṣayantīti cānuvādasāmarthyāddaśadaśaikaikamiti vidhau sati ke daśetyapekṣāyāṃ tulyajātīyeṣu saṃkhyāvṛttisvābhāvyādbrāhmaṇacamaseṣu brāhmaṇā rājanyacamase rājanyā daśeti gamyate | sāmānyāditi ca-daśasaṃkhyāṃ codayitvā nivṛttavyāpāre śāstre tatpūraṇārthamaśrutāsu vyaktiṣūpādīyamānāsu yāsāṃ kiṃcitpratyāyakamasti tā grahītavyāstulyajātīyānāṃ ca sāmānyaṃ gamakaṃ vidyate na jātyantarānugatānām | athavā sāmānyāditi—viṣayasāmānyāt, ‘arthaikatve dravya<note type="reference"><ref cRef="MīSū:3.1.6.12">( a. 3 pā. 1 a. 6 sū. 12 )</ref></note>guṇayoḥ’ iti hi phalacamasaṃ pratyupādīyamānayoḥ kṣatriyatvadaśatvayoḥ parasparaniyame sati yāvati viṣaye daśatvaṃ tāvati rājanyatvamityavagamyata iti balāddaśa rājanyā vijñāyante | athavā sāmānyāditi—tulyakāryaṃ tulyajātīyaṃ ca tulyasya bādhakaṃ bhavati | tadyadi rājasūyacodanāto rājanyatvaṃ prāptaṃ prakṛtitaścaikatvaṃ, tatra daśatvaṃ vidhīyamānaṃ sāmānyādātideśikatvāccaikatvaṃ bādhate na jātiṃ, bhinnakāryatvāt | tataścānivṛttajātireva yajamānacamaso daśatvena yojayitavya iti daśa rājanyā bhavanti | nanu ca daśatve vidhīyamāne yadekaikaṃ camasamanuprasarpantīti <pb n="1022"/>viśiṣṭānuvādādvākyaṃ bhidyate | naiṣa doṣaḥ | camasamiti dvitīyāntaṃ kevalamanūdyate | tāvatā tu saṃskāryatvaṃ gamyate | na ca camasānāṃ bhakṣaṇaṃ muktvā 'nyaḥ saṃskāraḥ | tena sa evānuprasarpaṇaśabdena lakṣyate | tanna ca pratyekameva bhakṣaṇaṃ prāptamiti tadapyanūdyate | tasmānna vākyabhedaḥ || 52 ||</p>
	    </div><!-- sūtra !-->
	    <div n="53" type="sūtra">
	      <p>na vā rājanyā bhakṣayeyuḥ | kutaḥ |</p>
	      <lg>
		<l>śatabrāhmaṇasaṃyukto vidhiratrāvagamyate |</l>
		<l>anyathā tadupādānaṃ gauṇaṃ vyarthaṃ ca te bhavet ||</l>
	      </lg>
	      <p>tulye na brāhmaṇaśabdena sarvacamaseṣu brāhmaṇāḥ pratipādyante | te na kutaścidapi vyāvartayitavyāḥ | na ca gauṇatvakāraṇaṃ kiṃcidasti | pramāṇāntareṇa vispaṣṭarājanyānupādānāt | samastameva caitadanarthakaṃ punaḥśravaṇaṃ bhavet | asmatpakṣe punaḥ prayogavacanādibhyo vidhiśaktimanumāya brāhmaṇaśate vihite ‘daśadaśaikaikam’ iti vibhāgārthā punaḥśrutiḥ | athavā ‘samaṃ syā<note type="reference"><ref cRef="MīSū:10.3.53">( a. 10 pā. 3 sū. 53 )</ref></note>daśrutitvāt’ iti nyāyena daśa daśa prāptā mukhyayaiva vṛttyā 'nuvadiṣyante | brāhmaṇaśatena ca daśa daśakairavasthitena daśasvapi camaseṣvavaruddheṣu na kaścidrājanyānāmavakāśo vidyate | tasmādbrāhmaṇā da<note><p>daśeti—rājanyacamasaṃ bhakṣayeyuriti śeṣaḥ</p></note>śeti | na tviyaṃ vyākhyā ghaṭate | yadi hi ‘śataṃ brāhmaṇāḥ’ ityeṣa vidhiḥ syāttato 'tideśaprāptabhakṣānuvādādviśiṣṭavidhānāsaṃbhavenānyataratra vidhīyamāne yadi śataṃ vidhīyate brāhmaṇā ityanarthakaṃ siddhāntahāniśca | brāhmaṇavidhau tu śatamityanarthakam | atha yacchataṃ bhakṣayantītyanūdya brāhmaṇā vidhīyante, kena śataṃ prāptamiti vaktavyam | atha yadbrāhmaṇā bhakṣayantītyanūdya śataṃ vidhīyate tato rājanyavyāvṛttyā brāhmaṇaśruterviśeṣaṇatvādviśiṣṭānuvādādvākyabhedaḥ | rājanyacamase<pb n="1023" break="no"/>na ca kiṃcitkṛtaṃ syāt | tatraikaikamityasya rājanyacamase 'nuvādāsaṃbhavāttatrānye rājanyā daśa vidhīyerannitaratra ca brāhmaṇaśataṃ navasu camaseṣu na vidmaḥ kena vibhāgena syāditi | atha somasaṃbandhāt, brāhmaṇā iti prāptānuvādaḥ kalpyate tathā 'pi phalacamasavyāvṛttyā viśiṣṭānuvādo doṣo 'styeva | phalacamase ca punarapi na kaścidvyāpāra iti pūrvavadeva prasaṅgaḥ | na ca somaśabdabrāhmaṇaśabdayorarthāntare 'pi phalacamase rājanye vā prayoga iti kiṃcitpramāṇam | aviśeṣitabhakṣānuvāde paśupuroḍāśādibhakṣeṣvapi śataprasaṅgaḥ | na hyasau pradhānena viśeṣyate | ‘sarveṣāṃ<note><p>( a0 3 pā0 7 a0 1 sū0 2 )</p></note> vā śeṣatvasyātatprayuktatvāt’ ityevamaṅgapradhānārthatvapratīteḥ | somaśabdaścātyantamevānarthakaḥ syāt | atha somānityetāvanmātramanūdya śataṃ vidhīyate tataḥ krayādārabhya yāvānsomasaṃskāraḥ sa sarvaḥ śatena kartavyastatra bhakṣayatiranarthaka eva syāt | atha bhakṣayatau śatabrāhmaṇasaṃbandho vidhīyate tathā puroḍāśādiṣvapi prasaṅgāt | somaśabdānarthakyamastyeva | some tu brāhmaṇaśatasaṃbandhavidhānamakriyāśabdatvādevāśakyam | punarapi phalacamase stibhīrūpatvenāsome rājanyaprāptirnaiva vāryate | tenaitadvākyamanupapannam | tathā ‘daśadaśaikaikam’ ityasyāpyanupahatavidhiśakteḥ svatantravidhitvāvadhāritasyānuvādatvaṃ niṣphalamapramāṇakaṃ ca | kathaṃ hi pūrveṇa vartamānāpadeśaḥ sanvidhiḥ syādayaṃ cānuvādaḥ | na ca nimittatvādibhirvinā 'nekākhyātaikavākyatvaṃ ghaṭate | na ca yadiśabdādirahitasya nimittatvādipratītirasti | na ca ‘daśa daśaikaikam’ ityatra kācitstutiḥ pratīyate | yena tadartho 'nuvāda ekavākyatvaṃ copapadyeta | tasmātpṛthagbhūtasya vākyasya samastānuvādatvamayuktamiti kiṃcidvidhātavyam | tatra yadi tāvacchatasyāniyamaprasaṅge daśa daśeti vidhīyate, tataśca ekaikamityanupapannaṃ, vidhā<note><p>vidhāna iti—ekaikamityasyāpi vidhāne vidheyānekatvaprayuktavākyabhedāpatterityarthaḥ |</p></note>ne vākyabhedaprasakteḥ | vaṣaṭkartṝṇāṃ cānekacamasaprāptau satyāmanuvāda<note><p>anuvādatvāsaṃbhavāditi—ekaikamityasyeti śeṣaḥ |</p></note>tvāsaṃbhavādgraheṣvapi pūrveṇa<note><p>pūrveṇa prāptatvāditi—‘śataṃ brāhmaṇāḥ somān bhakṣayanti’ ityanena pūrvatanavākyenāviśeṣādgraheṣvapi bhakṣaṇasya prāptatvādityarthaḥ |</p></note> prāptatvāccamasaśabdo 'narthakaḥ | viśiṃṣaṃśca vākyaṃ bhindyāt | na ca daśa daśaikaikamityanuvādaḥ saṃbhavati | śatasyāpi camasasaṃskārārthamupādīyamānasya praticamasaṃ sāmastyena prāpteḥ | kartṛsaṃskārārthe hi sati dakṣiṇāvadvibhāgaprāptyā ‘samaṃ syāt’ iti daśa daśaikamiti prāpnuyāt | tatra satyapi vidhau parisaṃkhyā<pb n="1024" break="no"/>syāt | anekasminnapi vā daśa daśa bhakṣayitāraḥ prāpnuvanti | ekasminnapi vā camase daśānāṃ daśānāṃ prasaṅgaḥ, śatasyaiva daśadaśakairgaṇaiḥ sthitvā camase bhakṣaṇaṃ syāt | tasmādvākyadvayamasmin vyākhyāne 'nupapannamiti, evaṃ vyākhyeyam | dve apyete vākye vidhāyake, tatsarūpatvāt | tatrāpi ‘daśa daśaikaikam’ ityetadeva pūrvapakṣavatprathamamāśrīyate | yathoktena nyāyena kramāntarasyānupapatteḥ | anuprasarpantītyanena tāvadatideśaprāptabhakṣopalakṣaṇasaṃbandhādyathā phalacamasabhakṣeṇa yāgopalakṣaṇamuktaṃ, tena yaccamasamanuprasarpantīti, anyatarasya sākāṅkṣatvādviśeṣaṇaviśeṣyabhāvamaṅgīkṛtyānuvādo, daśa daśeti vidhiḥ | camasaprādhānyācca pratyekaṃ daśatvabhedādvīpsā bhavati | tataḥ pūrvaṃ śatamitareṇa vākyenānūdya yacchataṃ somān bhakṣayanti tadbrāhmaṇā iti vidhiḥ | na hi vidhisaṃbhave samastavākyānuvādatvaṃ yuktam | brāhmaṇaśabdasya ca gauṇatvam | śatamātrasaṃbandhena ca kṛtārthatvādatantrameva somaśabdo bhakṣayatiśceti na viśiṣṭānuvādadoṣaḥ | nāpi somaśabdādyāgasādhanamātralakṣaṇayā phalacamasapratipādane 'pi doṣaḥ | tena saṃkhyāpūraṇārthaṃ yāvadaśrutarājanyakalpanā prakramyate tāvadbrāhmaṇaśrutyā saṃkhyāntaraṃ vidhāya nairākāṅkṣyaṃ kriyate | na caivaṃ sati graheṣu prasaṅgaḥ | daśa daśetyasya camasaviṣayatvāt | rājanyacamase 'pi daśakaprāptau satyāṃ brāhmaṇadaśakenaivāvarodha iti dravye saṃskṛte kṛtārthatvādyajamānasya naiva bhakṣaṇena bhavitavyam | tasmādbrāhmaṇā <note><p>daśeti—rājanyacamase bhakṣayitāra iti śeṣaḥ |</p></note>daśeti siddham |</p>
	      <p>yattu bhāṣyakāreṇa brāhmaṇarājanyānāṃ sahabhakṣaṇavipratiṣedhasya <note><p>uttaraṃ dattamiti—pūrvaṃpakṣagranthe kecidāhurityādinā kṛtāyāḥ śaṅkāyā iti śeṣaḥ |</p></note>‘na somenocchiṣṭā bhavanti’ ityuttaraṃ dattaṃ tatra keciccodayanti | phalacamase somatvābhāvātkathamanucchiṣṭatvaṃ saṃbhavatīti | na tveṣa doṣaḥ | sthānāpattyā somadharmalābhāt | vakṣyati hi <note type="reference"><ref cRef="MīSū:3.6.13.36">( a. 3 pā. 6 a. 13 sū. 36 ) |</ref></note>‘naimittikamatulyatvādasamānavidhānaṃ syāt’ <note type="reference"><ref cRef="MīSū:9.2.12.40">( a. 9 pā. 2 a. 12 sū. 40 ) |</ref></note>‘dharmasyārthakṛtatvāt’ iti ca | nanu puruṣadharmo 'yamanucchiṣṭatvaṃ na yuktaṃ sthānāpattyā 'nyatra kalpayitum | na kalpyeta, yadi puruṣadharmo 'yaṃ syāt, na tvayaṃ puruṣadharmaḥ, phalakalpanāgauravaprasaṅgāt | somabhakṣaviṣaye cocchiṣṭatvaprasaṅge 'nucchiṣṭatvamabhihitam | sa ca karmadharma iti sthitam | ato yathaiva somaḥ saṃskriyamāṇaḥ karturucchiṣṭatāṃ nā ' 'pādayati, evaṃ tatkāryāpannaḥ phalacamaso 'pi | tasmātpūrvayaivopapattyā brāhmaṇalābhasiddhiriti bhāvaḥ || 53 ||</p>
	    </div><!-- sūtra !-->
	    <trailer>iti rājanyacamase brāhmaṇānāṃ bhakṣapratipādanādhikaraṇam || 20 ||</trailer>
	  </div><!-- adhikaraṇa !-->
	  <trailer>iti śrībhaṭṭakumārilaviracite mīmāṃsābhāṣyavyākhyāne tantravārtike tṛtīyādhyāyasya pañcamaḥ pādaḥ |</trailer>
	</div><!-- pāda !-->
	<!-- this is vol. 2b. (3) of mīmāṃsādarśana !-->
	<div n="6" type="pāda">
	  <div n="1" type="adhikaraṇa">
	    <head type="toc">parṇatādeḥ prakṛtyarthatādhikaraṇam</head>
	    <div n="1" type="sūtra">
	      <p><pb n="1025"/>idānīmanārabhyādhītānāṃ prakṛtiliṅgasaṃyuktānāṃ prakaraṇasaṃbandhe sati kiṃ prakṛtiprakaraṇasaṃbandha uta sarvārthatvamiti vicāraḥ | tatra śrutyādiṣaṭkābhāve 'pyaśvapratigraheṣṭivatkratusaṃbandho yojayitavyaḥ | sruvādyuddeśena hi, atra khādiratvādīni vidhīyante | te ca sruvādayaḥ ‘sruveṇāvadyati’ ‘sruveṇā ' 'dhāramādhārayati’ ‘sruveṇa pārvaṇau juhoti’ juhvā juhoti’ ityādibhirvākyaiḥ karmāṅgatvena pratipāditāḥ | tatsaṃbandhitvena copanītamātrāṇyeva khādiratvādīni sruvasaṃsparśinā kratukathaṃbhāvena gṛhyante | na hi teṣāmanyatphalamastīti caturthe vakṣyāmaḥ | na ca nirvyāpārājjātiviśeṣātphalotpattiravakalpate | na ca vyāpārasaṃbandhajananārthā kācitkriyā prastutā dṛśyate | nāpi vākyopāttā | na cātra sruvādirvidhīyate, vākyabhedaprasaṅgāt | ataḥ sruvādyanuvādena vidhīyamānānāṃ khādiratvādīnāṃ sruvādisvarūpe 'nya<note><p>anyathā—kāṣṭāntareṇetyarthaḥ |</p></note>thā 'pyupapadyamāne 'narthakaṃ vidhānamiti tadupaplāvitakarmasaṃbandho vijñāyate | tatrānārabhyavādatvādeva sruvādisaṃbandhasya prakṛtivikṛtiṣvaviśeṣātsarvārthatvamiti pūrvaḥ pakṣaḥ || 1 ||</p>
	    </div><!-- sūtra !-->
	    <div n="2" type="sūtra">
	      <p>sarvavidhīnāmaprāptasvaviṣayatvādyatra pramāṇāntareṇa prāptirnāsti tatra khādiratvādyupadeśaḥ | prakṛtau ca na kutaścitprāptiḥ | vikṛtiṣvaṅgāntarārthamavaśyakalpanīyenātideśena khādi<pb n="1026" break="no"/>ratvādyapi prāpnotīti nopadeśamapekṣate | tena dviruktasyāsaṃbhava ityāha | tava dviruktatvādadviruktatvādvā mameti sūtram || 2 ||</p>
	    </div><!-- sūtra !-->
	    <div n="3" type="sūtra">
	      <p>prāpteriti vā pāṭhaḥ | satyaṃ dviruktatvamanyāyyaṃ, tatra kuta etadatideśaprāptatvādupadeśo vihanyate, na punarupadeśasiddhamatideśa eva prāpayediti | yuktaṃ ca padārthaviprakarṣādatideśo na syāt | saṃnikarṣāttu pūrvatarapravṛttopadeśāśrayaṇam | athocyeta, sāmānyaviṣayatvādupadeśo durbala iti | tadatideśe 'pi sarvāṅgaviṣayatvādaviśiṣṭam | tasmātsa rvārtho 'nārabhyavāda iti || 3 ||</p>
	    </div><!-- sūtra !-->
	    <div n="4" type="sūtra">
	      <p>sthitāyāṃ pratijñāyāṃ codayati | yadyatideśādupadeśo balavānevaṃ sati tenaivopadeśenāvaruddhatvādatideśo naiva syāt | kutaḥ | śaknoti hi prakṛtivikṛtisādhāraṇaṃ khādiratvaṃ prākṛtopakārasādhane dṛṣṭaśaktitvādvikṛtiṃ nirākāṅkṣīkartum | tataśca prayājādidarśanaṃ virudhyate | tasmādatideśavinirmuktāyāṃ prakṛtāveva niveśo yukta iti || 4 ||</p>
	    </div><!-- sūtra !-->
	    <div n="5" type="sūtra">
	      <p>naitāvatā śakyaṃ sarvārthatvaṃ vyāvartayitum | na hyekasminnaṃśe 'tideśo bādhitaḥ sarvatraiva bādhito bhavati | tadyathā śaraiḥ kuśeṣu nivartiteṣvapi na prayājādayo nivartyante | <pb n="1027"/>samānaviṣayamātre hi bādho vijñāyate | tena khādiratvādiprāptyaṃśamātrādatideśo nivartate | na ca khādiratvamakriyātmakatvācchaknoti vikṛtiṃ nirākāṅkṣīkartum | yugapacca prakṛtivikṛtyoḥ pravartamānamaśakyaṃ kḷptopakāratvena nirūpayitum | sākāṅkṣaṃ tu tat, sruvaprāptyabhāvāt | na cātideśābhyanujñāmantareṇa sruvaprāptiḥ saṃbhavati | na caitadvākyaṃ sruvasyāpi vidhāyakam | pradhāna kriyānupādāne sati viśiṣṭavidhāne 'nupapadyamāne vākyabhedaprasaṅgāt | tasmādanārabhyavādavidhiprāpite sruvasya khādiratve tadvarjamatideśaḥ kalpayitavyaḥ || 5 ||</p>
	    </div><!-- sūtra !-->
	    <div n="6" type="sūtra">
	      <p>atra tārkikaḥ kaścidāha prakṛtyartho 'nārabhyavidhiḥ saṃkṣepavistārābhyāṃ vidhīyamānatvātprayājādivaditi || 6 ||</p>
	    </div><!-- sūtra !-->
	    <div n="7" type="sūtra">
	      <p>na tāvadīdṛ<note><p>īdṛśe 'rthe—śabdaikasamadhigamye 'rtha ityarthaḥ |</p></note>śe 'rthe 'numānasya gatirityukta<note><p>uktamiti—tarkapāde pratyakṣasūtre ślokavārtike | ‘tasmādadṛṣṭapūrvatvātkenacidvastunā saha | dharmasya nānumeyatvamasādhāraṇavastuvat || 99 || ityādinoktamityarthaḥ |</p></note>m | api cānumānamapyetanna bhavati | <pb n="1028"/>anaikāntikatvāt | vikṛtāvapi saṃkṣepavistārābhyāṃ vidhirupalabhyate | tatraitatsyāt | ekena vihitatvātsaṃkṣepavistārayoranyataro naiva vidhāyaka iti | tadapi prakṛtau tulyamiti hetorasiddhatā | tenāvaśyaṃ vidhyanuvādanirapekṣaṃ saṃkṣepavistārābhidhānamātraṃ heturvaktavyaḥ | sa cānaikāntika ityuktam | evaṃ vā | svagotreṇa sūtradvayaṃ gamayitavyam | iti cet—tatsarvārthatvaṃ paśyasi, tadayuktam | yatra hi pātrāṇāṃ viniyogotpattistatra tadaṅgaṃ jātirvidhātuṃ śakyate | na ca vikṛtāvutpattiḥ | ataḥ pātraśūnyāyāṃ tasyāmaśakyā jātirvidhātum | prāptivaiṣamyāt | yadi hi prakṛtivikṛtyostulyavatpātrāṇi prāpnuyustataḥ sarvāvasthoddeśena jātividhānamavakalpeta | na tvevam | tasmātprakṛtyarthataika yukteti | tatrottaraṃ ‘na tulyatvāt’ iti | sarvathā 'nāramyavādaḥ prāptimapekṣate | tatra yā copadeśena prāptiryā cātideśena prāptiḥ sā sarvā 'pi prāptitvena tulyā | yadyapyupadeśātideśayoḥ saṃnikarṣaviprakarṣau vidyete tathā 'pi tau svaviṣaya eva balābalaṃ kuruto nānāramyavādena saha | anārabhyavādo hi pātradvāreṇa kratugāmitvāddhiprakṛṣṭataraḥ | tasmātsarvārthaḥ | tadvarjaṃ cātideśaḥ || 7 ||</p>
	    </div><!-- sūtra !-->
	    <div n="8" type="sūtra">
	      <p>‘prakṛtau vā dviruktatvāt’ ityetadeva nyāyyam | yattu tadvarjaṃ yāpayiṣyatīti | tadayuktam | kutaḥ |</p>
	      <lg>
		<l>varteta yadi bhedena prakṛtyaṅgeṣu codakaḥ |</l>
		<l>tata evaṃ bhavedeṣu yugapattu pravartate ||</l>
	      </lg>
	      <p>padārthātideśapakṣe śāstrātideśapakṣe vā tadbhedātkadācidbhedo bhavet | yāgagatastu vyāpāro 'tidiśyata iti daśame vakṣyāmaḥ | sa ca niravayaktvādyugapadatidiśyate | anena cā ' 'tmasiddhayarthaṃ yugapadeva prayājādyapūrvāṇi gṛhyante | taiśca prathājādayaḥ | prayājādibhirapi svaśāstrāṇi | tena prakṛtivadityevaṃrūpasthātideśasyaikatvā<pb n="1029" break="no"/>tsarvāṅgeṣvaviśiṣṭasya sarvatra pravṛttirapravṛttirvā, naikadeśeṣu | śarairapi kṛśāḥ prāptā eva bādhyanta ityuktaṃ balābalādhikaraṇe | tadyadi tāvadanārabhyavādānurodhena svādiratvādivivaye 'tideśaḥ parityajyate tata evāṅgantareṣvapīti sarvanivṛttiprasaṅgaḥ | tatra cokta<note><p>uktamiti—‘na codanaikārthyāt’ iti sūtre ‘na ca khādiratmavakriyātmakatvācchaknoti vikṛtiṃ nirākāṅkṣīkartum’ ityādinetyarthaḥ |</p></note>m | atha keṣāṃcitprākṛtānāmanurodhena tadviṣayo 'tideśaḥ pramāṇaṃ kriyate, tataḥ svādiratvādiprāptirapyaviśiṣṭeti sphuṭaṃ dviruktatvaṃ prāpnoti | yāgagatavyāpārāpekṣitvācca svaprakaraṇāmnānamapyatikramya vikṛtayaḥ prākṛtaṃ tāvadagṛhṇantīti sarvatra sthāpayiṣyāmaḥ | tenāpyanārabhyavādādatideśaprāpteḥ prāthamyam | avaśyaṃ ca prakṛtiṣu sruvādiprāptirapekṣitavyā | yāvatā ca yatra na sruvādayaḥ prāpnuvanti tāvatā khādiratvādayo 'pīti nopadeśaviṣayatvaṃ ghaṭate | na caiṣāṃ kratusaṃbandho vispaṣṭaḥ | so 'pyanyathā 'nupapattyā sruvādidvāreṇa kalpayitavyaḥ | sarvārthatvavādī ca prakṛtisaṃbandhaṃ tāvadabhyupagacchati | tena ca parihṛta ānarthakye vikṛtisaṃbandho niṣpramāṇakaḥ | pramāṇavattaro hyatideśena kratusaṃbandhaḥ | yeṣāṃ tu kratusaṃbandha eva pratyakṣaste 'nārabhyavādā api sarvārthā eva | yathā ‘eṣa vai saptadaśaḥ prajāpatiryajñamanvāyattaḥ’ ityevamādayaḥ | tasmātkhādiratvādi prakṛtyarthamiti siddham || 8 ||</p>
	    </div><!-- sūtra !-->
	    <trailer>iti parṇatādeḥ prakṛtyarthatādhikaraṇam || 1 ||</trailer>
	  </div><!-- adhikaraṇa !-->
	  <div n="2" type="adhikaraṇa">
	    <head type="toc">anārabhyādhītasāptadaśyasya prakṛtāvaniveśādhikaraṇam</head>
	    <div n="9" type="sūtra">
	      <p>apavādādhikaraṇametat | tatra pūrvādhikaraṇenaiva sāmidhenīsāptadaśyānārabhyavādasya prakṛ<pb n="1030" break="no"/>tyarthatve, prakaraṇādhītena pāñcadaśyena saha vikalpa iti viśeṣāśaṅkāṃ nivartayati | kathaṃ punaḥ prākaraṇikena viśeṣavidhinā sahātulyabalasya vikalpo 'bhidhīyate | āha |</p>
	      <lg>
		<l>tatra nāma viśeṣeṇa sāmānyasya nirākriyā |</l>
		<l>pratyakṣo yatra saṃbandho viśeṣeṇa pratīyate ||</l>
	      </lg>
	      <p>tulyapramāṇako hi viśeṣo bādhako bhavati na durbalapramāṇakaḥ | na ca kratuprayogādanyatra sāmidhenyo vidyante | tasmātkratuprayogaprāptistulyā | tataśca kiṃ prakaraṇamadhikaṃ kariṣyati | dvayostulyabalayoḥ pramāṇayorvirodhe sati balavattareṇa nirṇayaḥ kartavyaḥ | na ca prakaraṇaṃ vākyādbalavattaram | ato yāvatprakaraṇavyāpāro naiva bhavati tāvadvākyadvayena tulyabalena vikalpo 'vadhāryate | tena nyūnabalaṃ yadyapi prakaraṇasahasramapi ca sahāyī bhavati tathā 'pi na tadanurodhaḥ kartavyaḥ | tasmātprakṛtyarthaṃ sāptadaśyamiti prāpte brūmaḥ |</p>
	      <lg>
		<l>tulyo yadyapi saṃbandhaḥ sābhidhenīḥ pratīṣyate |</l>
		<l>tathā 'pi kratusaṃbandhavaiṣamyānna vikalpate ||</l>
	      </lg>
	      <p>sābhidhenīsvarūpaprayuktatve 'narthikā saṃkhyetyavaśyaṃ yāgātpūrvasādhanatvakāritaḥ saṃbandho 'bhyupagantavyaḥ | na ca yāgāpūrvasādhanatvaṃ prakaraṇādṛte lakṣayituṃ śakyate iti nava<note><p>navama iti—navamādhyāyādyādhikaraṇa ūhopoddhātavicārāvasara iti śeṣaḥ |</p></note>me vakṣyāmaḥ | tena prakaraṇānugrahaviśeṣātpāñcadaśyaṃmapūrvasaṃbandhapramāṇapratyāsatterbalīyaḥ | vidhirapi hi pūrvaṃ prayojanavati puruṣaṃ niyuṅkte | sāptadaśyācca pāñcadaśyaṃ śīghrataraṃ prayojanavadavadhāryata iti vidhikālavaiṣamyādatulyabalatvam | api ca, kratumaviguṇaṃ kartuṃ puruṣaḥ pravartate na sāmidhenīḥ | kratvaṅgatve ca sāptadaśyasya na kiṃcicchrutyādi pramāṇamupalabhāmahe, yathā pāñcadaśyasya prakaraṇam | tasmādetatpāñcadaśyaṃ sāmidhenīnāṃ darśapūrṇamāsayośca vākyaprakaraṇābhyāmavadhāryate | sāptadaśyaṃ tu kevalaṃ <pb n="1031"/>sāmidhenyarthameva | tasyedānīmānarthakyaparihārāya svādiratvādivatkratusaṃbandhaḥ kalpyate, yadi tvasau pratīcchet | na tvasau saṃkhyāntarāvaruddhaḥ sanpratīcchati | tatra sāmidhenīnāmubhayathā 'pyavaiguṇyaṃ bhavati | kratoḥ punaḥ pāñcadaśyena | tataśca kāṃsyabhojivadamukhye 'pyavirodhaḥ syātkimaṅga punaryatrāṅgaguṇavirodha eva spa<note><p>spaṣṭa iti—tadā ‘ aṅguṇāvirodhe ca tādarthyāt ‘ (a. 12 pā. 2 a. 11 sū. 27) ityanenaiva nirṇayo bhaviṣyatīti yāvat |</p></note>ṣṭaḥ | tasmātkratvavaṣṭambhadarpitena pāñcadaśyenotkālitaṃ sāptadaśyam | kliṣṭena yāvadatideśena pāñcadaśyaṃ (naiva) vikṛtīḥ prāpnoti tāvadaupadeśikena sāptadaśyena prathamatarāvaruddhatvāttābhyo nirākṛtaṃ kevalaprakṛtiviṣayatvenaivāvadhāryata iti vyavasthāyāmuktāyāmucyate—</p>
	      <lg>
		<l>na sāptadaśyaṃ balavadvikṛtiṣvaupadeśikam |</l>
		<l>anārabhyavidhestaddhi sāmidhenyaṅgatāṃ gatam ||</l>
	      </lg>
	      <lg>
		<l>vikṛtīnāṃ tu nāstyevaṃ pramāṇaṃ tatparigrahe |</l>
		<l>atideśena hi prāptiḥ pāñcadaśyasya tāsvapi ||</l>
	      </lg>
	      <lg>
		<l>yathā prakaraṇaprāptaṃ prakṛtau balavattaram |</l>
		<l>tathā 'tideśavijñātaṃ kratvaṅgaṃ vikṛtiṣvapi ||</l>
	      </lg>
	      <p>na ca sāmidhenīṣvanatidiṣṭāsu taddvāreṇa sāptadaśyaṃ vikṛtīranupraveṣṭuṃ śaknoti | yadā tu sāmidhenyo 'tideśena prāpsyante tadā pāñcadaśyamapi kḷptopakārasaṃbandhaṃ tābhireva saha pūrvataramākramya prakṛtāviva sāptadaśyabādhakaṃ bhaviṣyati | tasmādyāsveva paśumitravindābvarakalpādau sāptadaśyaṃ prakaraṇavihitaṃ tāsveva tadatideśaprāptapāñcadaśyabādhena niviśate |</p>
	      <lg>
		<l>nānārabhyavidhiprāptyā sarvāsveva bhaviṣyati |</l>
		<l>paśvādivyatiriktāsu pāñcadaśyena bādhanāt ||</l>
	      </lg>
	      <lg>
		<l>svāṅgena pāñcadaśyena vyāptāstā hyatideśataḥ |</l>
		<l>vihitaṃ sāmidhenyaṅgaṃ sāptadaśyaṃ na gṛhṇate ||</l>
	      </lg>
	      <lg>
		<l>evaṃ ca da<note type="reference"><ref cRef="MīSū:10.8.adhi.9">(a. 10 pā. 8 a. 9) ityatreti śeṣaḥ |</ref></note>śame 'pyetadviviktaṃ sthāpayiṣyate |</l>
		<l>tena naitadgrahītavyaṃ sarvatra balavattaram ||</l>
	      </lg>
	      <lg>
		<l>sūtrakāro 'pi vikṛtau virodhīti yadabravīt |</l>
		<l>prakṛtau naitadastīti tadetāvadvivakṣayā ||</l>
	      </lg>
	      <lg>
		<l>sāmidhenīḥ prati prāptistulyā vākyena yadyapi |</l>
		<l>viśeṣaḥ pāñcadaśyasya kratau prakaraṇena tu ||</l>
	      </lg>
	      <lg>
		<pb n="1032"/>
		<l>ato yadyapi daurbalyaṃ vākyātprakaraṇasya naḥ |</l>
		<l>tathā 'pi viṣayānyatvātkratau tadviniyojakam ||</l>
	      </lg>
	      <lg>
		<l>samānaviṣayatve hi vākyāttaddurbalaṃ matam |</l>
		<l>kratau tvapratipakṣatvānna tadvākyena bādhyate ||</l>
	      </lg>
	      <lg>
		<l>viśeṣaścāyamevāsya yadasādhāraṇaṃ kratoḥ |</l>
		<l>sāmidhenīṣu tulyatve śeṣatve vākyakalpite ||</l>
	      </lg>
	      <lg>
		<l>kratuṃ pratyasamānatvātsāptadaśyasya bādhakam |</l>
		<l>na śrutyādyupadeśena nātideśena tasya tu ||</l>
	      </lg>
	      <lg>
		<l>evaṃ ca prakṛtāvetatpāñcadaśyaṃ pratiṣṭhitam |</l>
		<l>vikṛtau ca na yatrāsti sāptadaśyapunaḥ śrutiḥ || 9 ||</l>
	      </lg>
	    </div><!-- sūtra !-->
	    <trailer>iti anārabhyādhītasāptadaśyasya prakṛtāvaniveśādhikaraṇam || 2 ||</trailer>
	  </div><!-- adhikaraṇa !-->
	  <div n="3" type="adhikaraṇa">
	    <head type="toc">naimittikasāptadaśyādeḥ prakṛtyarthatādhikaraṇam</head>
	    <div n="10" type="sūtra">
	      <lg>
		<l>yadvaiśyādinimittena sāptadaśyaṃ vidhīyate |</l>
		<l>tattu syātprakṛtāveva pāñcadaśyasya bādhakam ||</l>
	      </lg>
	      <lg>
		<l>tasya prakaraṇaṃ tulyaṃ prakṛtau viniyojakam |</l>
		<l>nimittena tu saṃbanvānnityāttadbalavattarama ||</l>
	      </lg>
	      <lg>
		<l>pāñcadaśyamabādhitvā hyātmānaṃ na labheta tat<note><p>taditi—naimittikaṃ sāptadaśyanityarthaḥ |</p></note> |</l>
		<l>ruddheṣu tena sarveṣu prayogeṣu śrutaṃ hi tat ||</l>
	      </lg>
	      <lg>
		<l>sāptadaśyavidhānaṃ tu prayoge vaiśyakartṛke |</l>
		<l>abādhenāpi tasyā ' 'tmā pāñcadaśyena labhyate ||</l>
	      </lg>
	      <lg>
		<l>prayogāḥ santi tasyānye viprarājanyakartṛkāḥ |</l>
		<l>sāptadaśyamabādhitvā yeṣvātmā tena labhyate ||</l>
	      </lg>
	      <lg>
		<l>ataśca śaktivaiṣamye vikalpo na matastayoḥ |</l>
		<l>samuccayo 'pi naikārthyātsābhidhenīṣu yujyate ||</l>
	      </lg>
	      <lg>
		<pb n="1033"/>
		<l>naikatraikena saṃkhyātāḥ saṃkhyāyante pareṇa tāḥ |</l>
		<l>nityasya bādhaśaktirhi nārthāpattyā 'vakalpate ||</l>
	      </lg>
	      <lg>
		<l>paurvāparye yathā pūrvaniviṣṭasyaiva bādhanam |</l>
		<l>kāmyanaimittikābhyāṃ hi tathā nityasya bādhanam ||</l>
	      </lg>
	      <lg>
		<l>asaṃjātavirodhaṃ hi nityaṃ sarvaṃ vidhīyate |</l>
		<l>naimittikaṃ tu tadvayāptaviṣayatvādvirudhyate |</l>
	      </lg>
	      <lg>
		<l>tenaikaviṣayatvena virodhasyaikabādhanam |</l>
		<l>virodhāyaugapadyāttu na vikalpaprasañjanam ||</l>
	      </lg>
	      <lg>
		<l>kiṃ ca prayogasāmānye nityaṃ sarvaṃ vidhīyate |</l>
		<l>naimittikaṃ viśeṣe tu tasmāttadbalavattaram ||</l>
	      </lg>
	      <lg>
		<l>nityamaṅgaṃ ca dūrasthapradhānāpūrvacoditam |</l>
		<l>kriyate tatpramāṇaṃ ca paraṃ prakaraṇaṃ matam ||</l>
	      </lg>
	      <lg>
		<l>kāmyanaimittikāṃnāṃ tu vākyopāttaṃ prayojanam |</l>
		<l>ataḥ śīghraṃ prayuktatvānnityātte balavattarāḥ ||</l>
	      </lg>
	      <lg>
		<l>āsannapuruṣārthatvādviprakṛṣṭaphalāttathā |</l>
		<l>balavacchīghrakāritvātkāmyaṃ naimittikādapi ||</l>
	      </lg>
	      <lg>
		<l>śrutyaiva puruṣārthe hi śīghraṃ kartā pravartate |</l>
		<l>naimittike hi dūrasthe cireṇāsau pravartate ||</l>
	      </lg>
	      <lg>
		<l>naimittike śru<note><p>śruta iti—‘naimittikaṃ tu prakṛtau’ ityadhikaraṇasūtra iti śeṣaḥ |</p></note>te yacca kāmyameva vicāritam<note><p>vicāritamiti— bhāṣyakārairiti śeṣaḥ |</p></note> |</l>
		<l>tannityaṃ prati tulyatvādavirodhātparasparam ||</l>
	      </lg>
	      <lg>
		<l>pūrvādhikaraṇenaiva pūrvapakṣo 'tra sūtritaḥ |</l>
		<l>nityasyāsti viśeṣo hi kāmyātprakaraṇe yataḥ ||</l>
	      </lg>
	      <lg>
		<l>camasaḥ khādiratvaṃ na kratvarthaṃ hi vidhīyate |</l>
		<l>bailvagodohanādīnāṃ kāmyatvātpuruṣārthatā ||</l>
	      </lg>
	      <lg>
		<l>bādhyeta phalalobhena nityaṃ kāmyena tatra cet |</l>
		<l>paśyato madhu durbuddhervinipātastato bhavet ||</l>
	      </lg>
	      <lg>
		<pb n="1034"/>
		<l>kratvarthāṅgaprahāṇe hi naśyettasya kratoḥ phalam |</l>
		<l>guṇācca na phalaṃ sidhyedviguṇaṃ kratumāśritāt ||</l>
	      </lg>
	      <lg>
		<l>āśrayastādṛśo hīṣṭo yādṛśaḥ prakṛtaḥ ṛtuḥ |</l>
		<l>svādiratvādibhirnityairvyāptaścāsau pratīyate ||</l>
	      </lg>
	      <lg>
		<l>tataścānavaruddhatvātkāmyasya vikṛtirgatiḥ |</l>
		<l>asti svārthe viśeṣo hi kratoḥ prakaraṇaṃ prati ||</l>
	      </lg>
	      <lg>
		<l>tena gṛhṇāti hi svārthaṃ na tu kāmyaṃ kathaṃcana |</l>
		<l>itikartavyatārthitvātsaṃyuktaṃ hi na gṛhyate ||</l>
	      </lg>
	      <lg>
		<l>tena prakaraṇaprāptaṃ saṃyuktādbalavattaram ||</l>
		<l>na hi prakaraṇaṃ tasya viniyogakṣamaṃ matam ||</l>
	      </lg>
	      <lg>
		<l>ṛtvarthaścā ' 'śrayo 'pyasya svārtharuddho na labhyate |</l>
		<l>pūrvādhikaraṇanyāyastasmānnaimittikeṣvapi ||</l>
	      </lg>
	      <p>iti prāpta ucyate—</p>
	      <lg>
		<l>naimittikaṃ tu prakṛtau vartate nityabādhayā |</l>
		<l>hetavo 'tra trayaḥ pūrvā vyākhyātā eva saṃmatāḥ ||</l>
	      </lg>
	      <lg>
		<l>asaṃyogādabādhena saṃyogo 'sya viśiṣyate |</l>
		<l>punaḥ kartṛviśiṣṭasya prayogasya parigrahāt ||</l>
	      </lg>
	      <lg>
		<l>sākṣācca puruṣārthatvādananyāśrayagāminaḥ |</l>
		<l>evaṃ siddhe balīyastve niveśaḥ prakṛtau sthitaḥ ||</l>
	      </lg>
	      <lg>
		<l>nanvatulyārthayorbādhaḥ kratvarthapuruṣārthayoḥ |</l>
		<l>na yukto na virodho 'sti bhinnagocarayostayoḥ ||</l>
	      </lg>
	      <lg>
		<l>ataśca puruṣārthatvātpṛthak praṇayanakriyā |</l>
		<l>prāpnoti camasenaiva kratvapūrvasya sādhanāt ||</l>
	      </lg>
	      <lg>
		<l>na sādhayati paśvādīn kratvarthaścamaso yathā |</l>
		<l>godohanaṃ tathā 'nyārthaṃ na kratvarthasya sādhanam ||</l>
	      </lg>
	      <lg>
		<pb n="1035"/>
		<l>na cobhayārthatā tasya vākyabhedaprasañjanāt |</l>
		<l>vidhirnāstyekavākyatve phalapraṇayane prati ||</l>
	      </lg>
	      <lg>
		<l>anyā hi vacanavyaktiḥ phaloddeśena tadvidhau |</l>
		<l>anyā praṇayanoddeśe tasmānna dvayasaṃbhavaḥ ||</l>
	      </lg>
	      <lg>
		<l>āsannāsaṃbhave ceṣṭā viprakṛṣṭena saṃgatiḥ |</l>
		<l>yugapattena na syātāṃ saṃbhavāsaṃbhavāvubhau ||</l>
	      </lg>
	      <lg>
		<l>ataḥ ka<note><p>kamipadeta—‘godohanena paśukāmasya’ ityevaṃ kamipadasamabhivyāhārātphalapadavaiyarthyaparihārārthaṃ paśūddeśenaiva godohanavidheyatvāvagaternāsya punaḥ praṇayanoddeśena vidhiḥ saṃbhavatītyāśayaḥ |</p></note>mipadākṣepānnāsya praṇayane vidhiḥ |</l>
		<l>avidhānādaśeṣatvānna śeṣāntarabādhanam ||</l>
	      </lg>
	      <lg>
		<l>abādhāccamaso 'vaśyaṃ kartavyaśca kratuṃ prati |</l>
		<l>na cānyasyāvakāśo 'sti kratvarthe 'nyena sādhite ||</l>
	      </lg>
	      <lg>
		<l>tena praṇayanābhyāsaḥ kāryaḥ kāmyaguṇaṃ prati |</l>
		<l>yathendravāyudevatye grahe mitrādyasaṃbhavāt |</l>
	      </lg>
	      <lg>
		<l>bhinnaṃ mitrādidevatyaṃ grahābhyāsāntaraṃ vidheḥ |</l>
		<l>evaṃ praṇayanābhyāsaḥ puruṣārthavaśādbhavet ||</l>
	      </lg>
	      <lg>
		<l>dvayorevamavaiguṇyaṃ kratośca syātphalasya ca |</l>
		<l>na hi svasādhanatyāgādanyasādhanasādhitaiḥ ||</l>
	      </lg>
	      <lg>
		<l>karmabhiḥ sādhyate svārthaścodanābhiralakṣitaḥ |</l>
		<l>ucyate, yo guṇaḥ kāmyaḥ kratvarthena na gṛhyate ||</l>
	      </lg>
	      <lg>
		<l>kratvarthaṃ karma gṛhṇāti sa eva svārthasiddhaye ||</l>
		<l>nirvyāpāro guṇaḥ kāmaṃ na sādhayati kaścana ||</l>
	      </lg>
	      <lg>
		<l>karaṇatvaṃ na tasyāsti niṣkriyasya phalaṃ prati |</l>
		<l>tenāvaśyaṃ kriyā kācit grāhyā yā sapramāṇikā ||</l>
	      </lg>
	      <lg>
		<l>sā ca prakaraṇenāsmai dattā praṇayanātmikā |</l>
		<l>tasyāṃ ca camasaḥ pūrvaprāpto 'nyo vidyate guṇaḥ ||</l>
	      </lg>
	      <lg>
		<l>tadabādhādaśakyaśca vidhirgodohanādinaḥ |</l>
		<l>godohanādyabādhitvā yathā 'sau vihitastathā ||</l>
	      </lg>
	      <lg>
		<l><pb n="1036"/>tadabādhena naiveha tasya kaścidvidhiḥ śrutaḥ |</l>
		<l>kāmyena gṛhyamāṇā ca kriyā praṇayanātmikā ||</l>
	      </lg>
	      <lg>
		<l>viprakṛṣṭaphalaṃ śaktā svaguṇaṃ nopajīvitum |</l>
		<l>kriyayā vā gṛhītasya guṇasyākaraṇe guṇaḥ ||</l>
	      </lg>
	      <lg>
		<l>karaṇe tasya doṣaḥ syānniṣiddhasyeva saṃgatau |</l>
	      </lg>
	      <p>bhinnaprayojano 'pi hi kāmyo guṇo 'vāntarakāryaikatvādvirodhiguṇāntarajñānamithyātvāvadhāraṇasamarthaḥ | tathā hi—</p>
	      <lg>
		<l>prāsaṅigakīṃ kratoḥ siddhiṃ kāmyo hi kurute guṇaḥ |</l>
		<l>gṛhṇanti na ca siddhārthāḥ kratavaḥ svaguṇaṃ tadā ||</l>
	      </lg>
	      <lg>
		<l>sarvasyaiva hi kāryārthaḥ svaguṇagrahaṇādaraḥ |</l>
		<l>anyārthaguṇasiddhe tu kārye 'sya svaguṇena kim ||</l>
	      </lg>
	      <lg>
		<l>haviḥsaṃyavanārthānāmapāṃ praṇayanaṃ hi yat |</l>
		<l>tadgṛhītvā guṇaḥ kāmyaḥ prayuṅkte na kriyāntaram ||</l>
	      </lg>
	      <lg>
		<l>tataścāsya prayogasya naivāṅgaṃ camaso mataḥ |</l>
		<l>tadagrahe kuto 'rthena vaiguṇyena kriyeta saḥ ||</l>
	      </lg>
	      <lg>
		<l>tena praṇayanābhyāsaḥ kratvartho 'pi na vidyate |</l>
		<l>niṣphalatvādato bādhaḥ prayogātkarmaṇaḥ sakṛt ||</l>
	      </lg>
	      <p>tathā praṇayanamapi nirvartyamānameva godohanasyā ' 'śrayatvaṃ pratipadyate nānyatheti paśukāmaprayoge 'nyārthena satā godohanena nirvartitatvānna camasamupasaṃgṛhṇāti | kāryārthaṃ hi sarvatra sādhanagrahaṇaṃ na svarūpamātrasaṃbhāvanārtham | tatra yathaiva prasa<note><p>prasaṅgeti—anyata upakāralābhaprayuktāṅgānanuṣṭhānaṃ prasaṅgaḥ | paśuyāgārthamanuṣṭhīyamānaiḥ prayānādibhiraṅgaistanmadhyapātipaśupuroḍāśāderupakāralābhānna punastadarthamanuṣṭhānamiti yāvat |</p></note>ṅgalakṣaṇe 'nyārthairevāṅgairupakriyamāṇāḥ paśupuroḍāśāda<note><p>ādipadena ‘agnīṣomīyasya puroḍāśamanu devasuvāṃ havīṃṣi nirvapati’ iti śruticoditānāṃ paśutantramadhyaṣātināmanunirvāpyāṇāṃ saṃgrahaḥ |</p></note>yo na svāṅgānyupasaṃgṛhṇanti | na taddhānyā kiṃcidvaiguṇyaṃ bhavati | tathā 'tra camasahānyā neti draṣṭavyam | utpattiprāptamapi vidhyanupasaṃgṛhītaṃ naivāṅgaṃ bhavati | na cānaṅgamagṛhṇato doṣaḥ | sutarāṃ vā na tadgrahaṇe vaiguṇyaprasaṅgaḥ | na ca siddhasya pradhānasya praṇayanasya guṇānurodhenā ' 'vṛttiḥ | na caikāntena camasaḥ praṇayanasyā<pb n="1037" break="no"/>ṅgam | na cātra camasena kṛte godohanena punaḥ karaṇamāśaṅkyate | kiṃ tarhi | godohanena kṛte camasasaṃpādanārthā pṛthakkaraṇaśaṅkā | kathaṃ punargodohanaprāptirbalīyasī na camasaprāptiriti | taducyate—</p>
	      <lg>
		<l>viśeṣavihitaṃ hyetatprāpte cānavakāśakam |</l>
		<l>puruṣārthasamīpe ca camasaṃ tena bādhate ||</l>
	      </lg>
	      <p>prayogamātre hi camaso, godohanaṃ viśeṣe | pūrvaprāptaścāsau tadabādhena labdhātmā | naivaṃ godohanam | sāvakāśaścāsau netarat, dūre cāsau puruṣārthasya | godohanaṃ tu saṃnikṛrṣṭārthaṃ, puruṣārthā ca sarvaśāstrapravṛttiḥ | yaśca tādarthyātādarthyakṛto viśeṣo nāsau tantramiti vakṣyati, ‘arthasyā<note type="reference"><ref cRef="MīSū:12.1.1.4">(a. 12 pā. 1 a. 1 sū. 4)</ref></note>vikṛtatvāt’ iti | mando hyeṣa viśeṣaḥ, kratvarthenaiva kratvartho viśeṣādivihitena bādhitavyo nānyārtheneti | tenobhayoḥ saṃnidhivaśātparasparaśaktivilopānniyamaḥ | praṇayanasyāpyanyatra prayoge siddhātmakasya svasādhanopasaṃhāraśaktilopaḥ | godohanasyāpi praṇayanāntarakalpanāśaktividhātaḥ | paśukāmaprayogavyaṃtirikteṣveva camasasya śāstrīyatvam | tasmāttadvikāro godohanam | yathā tu vikṛtau camasa eva bhaviṣyati tathā 'ṣṭame vakṣyati ‘nivṛ<note type="reference"><ref cRef="MīSū:8.1.14.24">(a. 8 pā. 1 a. 14 sū. 24)</ref></note>ttirvā karmabhedāt’ iti | tena prakṛtāvevaitadvikārakamiti || 10 ||</p>
	    </div><!-- sūtra !-->
	    <trailer>iti naimittikasāptadaśyādeḥ prakṛtyarthatādhikaraṇam || 3 ||</trailer>
	  </div><!-- adhikaraṇa !-->
	  <div n="4" type="adhikaraṇa">
	    <head type="toc">ādhānasya pavamāneṣṭyanaṅgatādhikaraṇam</head>
	    <div n="11" type="sūtra">
	      <p>anārabhyavādaprastāvenāgnyādheyasya prathamaṃ tāvadanārabhyavādatvameva pratipādyate | prakaraṇena tāvatpavamāneṣṭyarthatvaṃ prāpnoti | śrutyā tu śuddhāgnyarthatvam | ataḥ ‘prakara<note type="reference"><ref cRef="MīSū:3.4.5.15">(a. 3 pā. 4 a. 5 sū. 15)</ref></note>ṇaviśeṣādvā tadyuktasya saṃskāro dravyavat’ itīṣṭyarthāgnisaṃskāratvācchrutivākyaprakaraṇairaviruddhairiṣṭyarthāgnyarthatvamavadhāryate | śuddhāgnyarthatve ca niṣprayojanatvāttaddvāreṇaivāgnyādhānagrahaṇasāmarthyam | tasmādiṣṭyarthaṃ sāmānyābhidhānam | api ca prakaraṇādeva pavamāneṣṭiviṣayaṃ draṣṭavyam || 11 ||</p>
	    </div><!-- sūtra !-->
	    <div n="12" type="sūtra">
	      <p><pb n="1038"/>yadyārādupakārakamādhānaṃ bhavettataḥ prakaraṇādiṣṭyarthamiti gamyeta | vākyasaṃyogāttu dvitīyānirdiṣṭāgnisaṃskārārthametat | evaṃ ca sati yadyagnayaḥ pavamāneṣṭyarthā bhaveyustatastaddvāreṇā ' 'dhānamapi tadarthaṃ bhavet | tāstu niṣphalatvādagnyarthā ityuktam | ataśca ‘guṇā<note type="reference"><ref cRef="MīSū:3.1.12.22">(a. 3 pā. 1 a. 12 sū. 22)</ref></note>nāṃ ca parārthatvāt’ ityanenaiva parasparānaṅgatvam | na hi dvitīyāśrutiḥ prakaraṇena bādhyate || 12 ||</p>
	    </div><!-- sūtra !-->
	    <div n="13" type="sūtra">
	      <p>‘tenainaṃ punarnavaṃ karoti’ iti cāgnisaṃskārārthatāṃ darśayati || 13 ||</p>
	    </div><!-- sūtra !-->
	    <trailer>iti ādhānasya pavamāneṣṭyanaṅgatādhikaraṇam || 4 ||</trailer>
	  </div><!-- adhikaraṇa !-->
	  <div n="5" type="adhikaraṇa">
	    <head type="toc">ādhānasya prakṛtivikṛtyarthatādhikaraṇam</head>
	    <div n="14" type="sūtra">
	      <p>siddhe 'nārabhyavādatve svādiratvādivadeva prakṛtyarthatvamagnidvāreṇa prakṛtyanupraveśāt || 14 ||</p>
	    </div><!-- sūtra !-->
	    <div n="15" type="sūtra">
	      <p>sūtrāttāvadiyaṃ buddhirbhavati, yadi prakṛtikāla ādhānaṃ kriyeta tataḥ prakṛtyarthaṃ bhavet | svakāle tu vasantādau kriyamāṇamagṛhyamāṇaviśeṣatvātsarvārthaṃ vijñāyate | tathā cānu<pb n="1039" break="no"/>ṣṭhānasādhāraṇyamasyaikādaśe vakṣyati ‘dravyasyā<note type="reference"><ref cRef="MīSū:11.3.2.2">(a. 11 pā. 3 a. 2 sū. 2)</ref></note>karmakālaniṣpatteḥ prayogaḥsarvārthaḥ syāt’ iti | prakṛtyarthatve ca darśapūrṇamāsajyotiṣṭomārthametadbhavet | tanna ca pradhānavaśavartitvādvasante paurṇamāsyamāvāsyayośca kriyeta | tathā ca sati vasante paurṇamāsyāmamāvāsyāyāmādadhītetyetāni vacanānyanarthakāni bhaveyuḥ | tasmātsarvārthatvamiti | na tvetadyuktam | na hyādhānasya prakṛtyā vikṛtyā vā saṃbandhe kiṃcitpramāṇamasti | prakaraṇe sati yatpavamāneṣṭayarthaṃ na jātaṃ tadvinaiva śrutyādiṣaṭkenānyakarmārthaṃ bhaviṣyatīti kuta etat | nanvevaṃ sati pūrvādhikaraṇenaiva gatametat | satyaṃ gacchet, yadi pavamāneṣṭivaddarśapūrṇamāsādīnyāpi niṣphalāni bhaveyuḥ | teṣāṃ tu phalavattvāt ‘guṇānāṃ ca<note type="reference"><ref cRef="MīSū:3.1.12.22">(a. 3 pā. 1 a. 12 sū. 22)</ref></note> parārthatvāt’ ityeṣa nyāyo nāstīti śakyamagnidvāreṇa karmāṅgatvaṃ kalpayitum | niṣphalasyā ' 'dhānasyāvaśyakalpanīye prayojane 'gnidvāreṇa svādiratvādivatkarmārthatvamāpadyate | śaknuvanti hi prayogamadhyasthā vahnayaḥ karmāṇyupasthāpayitum | yathaiva prokṣaṇādīnāṃ vrīhyādisvarūpamatikramya, khādiratvādīnāṃ ca sūtrādisvarūpaṃ, karmāpūrvaprayuktatvaṃ kalpitaṃ tathā ' 'dhānasyāpyagnisvarūpātikrameṇa kalpayitavyam | yadi cāgnisvarūpamātraprayuktamevā ' 'dhānaṃ bhavettataḥ karmāṇyanāhitenāpyagninā sidhyeyuḥ | taiśca puruṣasya saguṇaiḥ kāryaṃ nāgnibhiḥ | tenāvaśyaṃbhāvini karmasaṃbandhe prakṛtyarthatvamadviruktatvādupanyaratam | yattu svakālatvaṃ tadupadeśātideśaprāptasya yūpacchedanavatprayogasādhāraṇyārthamiti na sarvārthatvaṃ gamayati | yadapi vasantādigrahaṇaṃ tadapyaprāptaviṣayamarthavadbhaviṣyati | na hi darśapūrṇamāsārthasyā ' 'dhānasya vasantakālatvaṃ prāptaṃ, pratyardhamāsaṃ prayogaprasakteḥ | nāpyagnihotretaradarvihomārthasya paurṇamāsyamāvāsyākālaprāptiḥ | na ca prayogasādhāraṇyaṃ svakālavacanādṛte sidhyatīti nānarthakatvam | ata evaṃ vyācaṣṭe | na kasyacitkarmaṇo 'ṅgamādhānaṃ, kiṃ tarhi, dvitīyāsaṃyogādagnyarthameva | te tu ‘agna<note type="reference"><ref cRef="MīSū:3.7.39">(a. 3 pā. 7 sū. 39)</ref></note>yaśca svakālatvāt’ ityanena sarvārthā bhaviṣyantīti taddvāreṇa sarvārthatvami<pb n="1040" break="no"/>tyucyate | svakālatvādityapi svātantryāmnānādityarthaḥ | yattvitarānārabhyavādavaditi | tatrābhidhīyate—</p>
	      <lg>
		<l>siddhe 'ṅgatve tatasteṣāṃ kimarthatvaṃ vicāritam |</l>
		<l>na tu karmāṅgabhāve hi pramāṇaṃ kiṃcidasti te ||</l>
	      </lg>
	      <p>khādiratvādīni sruvādibhiḥ saṃyuktānyapi tatsvarūpaprayuktatvaṃ na pratipadyante | sruvādiśabdānāmākṛtivacanatvāt | vinā 'pi khādiratvādimirupapatteśca | akhādiro 'pi hi tadākārayuktaḥ sruvaśabdavācyo bhavatyeva | tatra prākkarmārthatvānna jātiniyamasya prayojanamastīti yuktaṃ svarūpātilaṅghanam | iha tvāhavanīyādiśabdānāṃ saṃskāranimittatvānnā ' 'dhānādvinā pravṛttirupalabhyata iti śabdapravṛttinimittatvenaivārthavattā vijñāyate | yattu tena vinā 'pi karmāṇyaviguṇānyeva bhaveyuriti | naiva tadabhāvena tatkṛtaṃ vaiguṇyaṃ bhavati | kiṃ tarhi | āhavanīyādyasaṃbhavakṛtam | yadi hyādhānamakurvatastāvanmātrameva na syāttato naiva vaiguṇyaṃ bhavet | tadabhāve tvāhavanīyādayo 'pi na bhavanti | te caikāntena karmaṇāmaṅgam | atastatkṛtā vaiguṇyaprasaktiḥ | yadi cāgnimātreṇa karmāṇi saṃbadhyeraṃstatastatsvarūpasyāntareṇāpyādhānaṃ niṣpatteratatprayuktatā bhavet | ‘yadāhavanīye juhoti’ ityevamādicodanārthaḥ punarna kadācidādhānamantareṇa saṃbhāvyate | tena karmāṇi kurvatā, tadapyavaśyaṃ kartavyam | tasmādagnyartham | yattu ‘dravyasyā<note type="reference"><ref cRef="MīSū:11.3.2.2">(a. 11 pā. 3 a. 2 sū. 2)</ref></note>karmakālaniṣpatteḥ’ iti sā kṛtvā cinteti tatraiva vakṣyate | etena pavamāneṣṭīnāmapyagnyarthatvaṃ vyākhyātam | āśaṅkāśeṣaścottareṇādhikaraṇena vyāvartyate || 15 ||</p>
	    </div><!-- sūtra !-->
	    <trailer>iti ādhānasya prakṛtivikṛtyarthatādhikaraṇam || 5 ||</trailer>
	  </div><!-- adhikaraṇa !-->
	  <div n="6" type="adhikaraṇa">
	    <head type="toc">pavamāneṣṭiṣu pavamāneṣṭyanatideśādhikaraṇam</head>
	    <div n="16" type="sūtra">
	      <p>‘ta<note type="reference"><ref cRef="MīSū:10.1.4.6">(a. 10 pā. 1 a. 4 sū. 6)</ref></note>syāṃ tu syātprayājavat’ ityetadadhikaraṇanyāyena pavamānahaviḥsaṃskṛtāgnisādhyatvaṃ tāsā<note><p>tāsāṃ—pavamāneṣṭīnāmityarthaḥ |</p></note>masti nāstīti vicāraḥ | tanna ‘iṣṭiṣu da<note type="reference"><ref cRef="MīSū:8.1.4.11">(a. 8 pā. 1 a. 4 sū. 11)</ref></note>rśapūrṇamāsayoḥ pravṛttiḥ syāt’ ityevaṃ <pb n="1041"/>pavamāneṣṭīnāṃ darśapūrṇamāsaprakṛtitve siddhe yathaiva prayājādīnyatidiśyante tathaiva pavamāneṣṭisaṃskṛtāgnivartitvamapi | nanu cā ' 'havanīyādayaḥ sarvakarmaṇāṃ pratyakṣaśrutā evāṅgatvaṃ pratipadyanta iti na vaktavyaṃ prakṛtita iti | naiṣa doṣaḥ | yatraiva pratyakṣeśrutyā juhotistatra prakṛtisamakālamāhavanīyasaṃbandho 'vakalpate | yatra punardravyadevatāsaṃbandhādyajimātre kalpite ‘caturavattaṃ juhoti’ iti prakṛtito homaḥ prāpnoti tatra dvārasya prākṛtatvādāhavanīyenāpi prakṛtita eva bhavitavyam | ataḥ sādhūktaṃ prakṛtita iti | nanu yāḥ saṃskārārthaṃ kriyante tāsāmapyanyāḥ prāpnuvanti, tāsāmapyanyā ityanavasthā prāpnoti | naiṣa doṣaḥ | sarvānavasthānāṃ sāmarthyena vyavasthānāt | yāvatyo hyagnikālaṃ paurṇamāsyamāvāsyādikaṃ nātikrāmanti tāvatyaḥ kariṣyante || 16 ||</p>
	    </div><!-- sūtra !-->
	    <div n="17" type="sūtra">
	      <p>yannāma prayājādi prakṛteraṅgaṃ bhavati tadatidiśyate | na tu pavamāneṣṭayaḥ karmāṅgamitvādhānanyāyena sādhitam | ato ‘rūpaṃ vā<note type="reference"><ref cRef="MīSū:7.3.11.29">(a. 7 pā. 3 a. 11 sū. 29)</ref></note> 'śeṣabhūtatvāt’ ityāhavanīyādisvarūpamatidiśyate neṣṭayaḥ | ārambhaṇīyā tvaṅgamiti kṛtvā 'dhikaraṇā<note><p>adhikaraṇāntaramiti—daśamādhyāyaprathamapāde iti śeṣaḥ |</p></note>ntaramārapsyate | tadīyaścaiṣa nyāyo 'trāpi bhaviṣyati | satyapi cāṅgatve yāvanna vidhīyante tāvanneveṣṭayaḥ prakṛtau dṛśyante | yāvacca kiṃ kena kathaṃbhāvaistadbhāvanā na pūryate tāvadvidhirna pravartate | tena pavamāneṣṭirahitāyāṃ prakṛtau tābhiritikartavyatā gṛhyamāṇā tadvyatiriktavākyavihitaiva kevalā grahītuṃ śakyate | anyathā hyekasminvākye vihitavadapekṣaṇamavihitavacca vidhānamiti svarūpavipratiṣedhaḥ syāt | tasmādyādṛgāhavanīyaḥ prākpavamāneṣṭibhyastādṛgeva tāsāṃ prāpta iti niṣpannasyā ' 'havanīyasya prayojanamapekṣamāṇasyopadeśenātideśena vā 'ṅgatvaṃ <pb n="1042"/>śakyaṃ kalpayitum | etāstu tanniṣpattyarthā eveti na tatkṛtamupakāramapekṣante | na cānapekṣitamupadeṣṭumatideṣṭuṃ vā śakyate | tasmādādhānamātrasaṃskṛtenāgninā saṃbaddhavyā iti siddham || 17 ||</p>
	    </div><!-- sūtra !-->
	    <trailer>iti pavamāneṣṭiṣu pavamāneṣṭyanatideśādhikaraṇam || 6 ||</trailer>
	  </div><!-- adhikaraṇa !-->
	  <div n="7" type="adhikaraṇa">
	    <head type="toc">paśudharmāṇāmupākaraṇādīnāmagnīṣomīyāmātrārthatādhakaraṇam</head>
	    <div n="18" type="sūtra">
	      <p>idānīṃ sthānasya prakaraṇena saha pūrvaiśca virodhāvirodhau cintyete | jyotiṣṭome 'gniṣṭomasaṃsthe trayaḥ paśava āmnātāḥ, agnīṣomīyaḥ savanīyo 'nubandhyaśceti | te sarve kathaṃbhāvairdharmānapekṣante | tathaupavasathye 'hani, agnīṣomapraṇayanottarakālamupākaraṇādayaḥ paśūdharmāḥ paṭhyante | teṣu caturdhā saṃdehaḥ | kiṃ trayāṇāmapi paśūnāmarthenā ' 'mnāyante 'tha savanīyārthenaivā 'tha savanīyāgnīṣomīyārthenātha kevalāgnīṣomīyārthenaiveti | kiṃ prāptam | tatra ‘sthānācca pūrvasya’ ityevamādisūtrasaṃgatyarthamasūtraṃ tāvatpūrvapakṣaṃ karoti sarvārthā iti | yadi tvayameva pakṣaḥ sūtreṇa parigṛhyeta tata uttarasūtrāṇyasaṃgatānyeva bhaveyuḥ | yadā pūrvasūtreṇaiva sarvārthatvaṃ pratijñāyate tadā kimanena ‘sthānācca pūrvasya’ iti | prakaraṇāvibhāgādeva hi pūrvasyāpi siddhiḥ | ‘śvastvekeṣām’ ityapi prakaraṇābhāvakathanenāpratijñātakevalasavanīyārthatā vyāvartyamānā kathaṃ saṃbadhyeta | evaṃ tadanusāritvāduttarasūtrāṇāmapyasaṃgatiḥ | athavā sautra eva pūrvapakṣe kevalasavanīyārthatvamasūtritaṃ dvitīyaṃ pakṣaṃ kṛtvā ‘śvastvekeṣām’ ityādi saṃbandhanīyam | tattu<note><p>tattviti—athavetyādinoktaṃ kevalasavanīyārthatvapūrvapakṣasyotsūtratvāśrayaṇena sūtrasaṃgatyupapādanamityarthaḥ |</p></note> bhāṣyakāreṇa nā ' 'śritaṃ, sarvādyaḥ pakṣaḥ sukhamasūtraḥ kriyate | <pb n="1043"/>sautrapakṣāntarāle tu tatsaṃgatyarthamasūtrapakṣāśrayaṇaṃ sūtrakārasya śūnyahṛdayatāmāpādayati | tasmādādya e muktakaḥ pakṣaḥ | tasyopapattiḥ, paśudharmā hi jyotiṣṭomaprakaraṇe kenicidapi paśuviśeṣeṇāsaṃyuktāḥ śrūyante | katham |</p>
	      <lg>
		<l>etaddeśe hyanuṣṭhānaṃ vākyāddaikṣasya yadyapi |</l>
		<l>tathā 'pyutpattideśe 'sya prakriyā krayasaṃnidhau ||</l>
	      </lg>
	      <p>dīkṣāsu hi somakrayasamīpe 'gnīṣomīyaḥ samāmnāyate | tasya ca yadyapi vacana<note><p>vacaneti—‘sa eṣa dvidevatyaḥ paśuraupavasathye 'hanyālabdhavyaḥ’ iti vacanasāmarthyādityarthaḥ |</p></note>sāmarthyātpaśudharmasamīpe 'nuṣṭhānaṃ bhaviṣyati | tathā 'pi prakaraṇena naiva vyāpṛtaṃ, sarvakaraṇānāmutpattideśānatirekāt | savanīyānāmapi sutyākālamutpattivākyam | aupavasathye tu guṇārthaiva śrutiḥ | na ca tayā prakaraṇaṃ bhavati | anubandhyā tu dūrasthaiva | somānte kriyamāṇatvāt | tasmādavāntaraprakaraṇavākyasaṃyogābhyāmapratibaddhena jyotiṣṭomaprakaraṇenāgnīṣomīyasya sthānaṃ viprakṛṣṭārthaṃ bādhitvā jyotiṣṭomārthāstāvadeva ityetatkalpyate | tasya ca somadravyakatvānna paśudharmaiḥ kiṃcitprayojanamiti ‘ānarthakyā<note><p>(a. 3 pā. 1 a. 9 sū. 18)</p></note>ttadaṅegaṣu’ ityevamaṅegaṣvevāvataranto 'ṅgatvāviśeṣāttriṣvapyavataranti | satyapi tadaṅgatve yogyatvābhāvānna dīkṣaṇīyādiṣvavataraṇam | satyapi ca yogyatve sāmānyasaṃbandhābhāvānna tadanaṅgapaśūnām | tasmāttrayāṇāṃ samānaṃ vidhānamiti prāpte 'bhidhīyate | syādetadevaṃ, yadi jyotiṣṭomadvāreṇa prakaraṇāviśeṣaḥ syāt | asti tu viśeṣaḥ savanīyānāmaupavasathye 'hanyutpatteḥ | ‘āgneyamajamagniṣṭoma ālabheta’ ‘aindrāgnamukthye dvitīyam’ ityādinā hi paśudharmasamīpe savanīyā utpāditāḥ | tasmātkevalasavanīyārthā eveti || 18 ||</p>
	    </div><!-- sūtra !-->
	    <div n="19" type="sūtra">
	      <p><pb n="1044"/>kathaṃ punaridaṃ śrutiliṅgādhi<note type="reference"><ref cRef="MīSū:3.3.adhi.7">(a. 3 pā. 3 a. 7)</ref></note>karaṇaviparītamabhidhīyate | na hi tatraivamiṣṭaṃ prakaraṇādvidevanādayo rājasūyārthāḥ sthānāccābhiṣecanīyārthā iti | tathā śrutyaindrī gārhapatyārthā liṅeganendrārtheti | yuktaṃ tatra prakaraṇāmnānena balīyasā pramāṇena nirākāṅkṣīkṛte jaghanyapramāṇānutthānātsamuccayānāśrayaṇam | na hyatra punaḥ kalpanayā vinā śeṣasya na kiṃcitsidhyati | nāpi śeṣiṇāmindrāgnyādīnām, upāyāntareṇāpi smṛtisiddheḥ | iha punaḥ satyapi savanīyasaṃbandhāddharmāṇāṃ nairākāṅkṣye 'gnīṣomīyasya paśudharmairvinā siddhayamāvātprāptyantaramavaśyaṃ kalpanīyamubhayoravipratipatteḥ | na caitasya tadā darśapūrṇamāsaprakṛtitvaṃ bhavet | yo hi prakṛtibhūtaḥ paśūnāṃ sa darśapūrṇamāsavikāro bhavati | itare tu prāṇidravyakatvasāmānyāttadvikārāḥ | tatra kiṃ sarva<note><p>savanīyārthāniti—dharmāniti śeṣaḥ |</p></note>nīyārthāṃstataḥ<note><p>sata iti pā. |</p></note> sārūpyadvāraprabhavenāti, deśenāgnīṣomīyo gṛhṇātyathopadeśagandhena kenaciditi, upadeśāntargatatvātkrameṇa viniyogo yuktaḥ | ṣaḍvidhopadeśapratyastamaye hyatideśaḥ kalpyate | tasmādyathaivānyatropadeśātideśābhyāṃ prakṛtivikṛtyarthatvaṃ yā<note><p>yāga gatasyeti—yāgāṅgabhūtasyetyarthaḥ |</p></note>gagatasya vyā<note><p>vyāpārasyeti—itikartavyatāsamūhasyetyarthaḥ |</p></note>pārasya tathaiveha sthānaprakaraṇābhyāmubhayārthatvam | anubandhyāyāstu sarvopadeśābhāvādatideśenaiva prāptirbhaviṣyati | tasmādanupālambhaḥ sūtrasya || 19 ||</p>
	    </div><!-- sūtra !-->
	    <div n="20" type="sūtra">
	      <p>yaduktaṃ sthānādagnīṣomīyārthā iti | etadgṛhṇīmaḥ | yattu prakaraṇātsavanīyārthā iti, ethanna mṛṣyāmahe | kutaḥ |</p>
	      <lg>
		<l>guṇārthaupavasathye 'hni savanīyapunaḥśrutiḥ |</l>
		<l>utpattiḥ prakriyā caiṣāmāśvinagrahaṇottarā ||</l>
	      </lg>
	      <p><pb n="1045"/>‘āśvinaṃ grahaṁ gṛhītvā trivṛtā yūpaṃ parivīyā ' 'gneyaṃ savanīyaṃ paśumupākaroti’ iti hi savanīyānāmutpattiḥ śva iti caupavasathye 'hani sthitaḥ sutyāṃ bravīti |  <q>kaḥ punarguṇa</q> iti—svavākye saṃyogābhāvātpṛcchati | taddarśayati | sarvānsavanīyānanukramya nindā śrūyate ‘yathā vai matsya’ iti | yathā vai kila matsyo jale vicaran, anavadhāritagatiḥ prekṣakajanamavadhūnute kimito gataḥ kimagata iti, evamevaite paśavaḥ kva kriyantāmityevamaprajñāyamānāḥ kartṛjanamavadhunvate | tena paśukīrtana tāvadevamarthaṃ na vidhānārthamiti gamyate | sā 'pi nindā parataḥ praśnaśeṣatvena nītā | tadebhiḥ paśubhiḥ savanīyasamākhyātaiḥ kathaṃ savanāni paśumanti kartavyānīti | so 'pi pratipraśnarūpavidhyantaraśeṣatvaṃ pratipadyate ‘vapayā prātaḥsavane caranti’ iti | tasmādetadguṇārtheyaṃ punaḥśrutiḥ | na ca sā prakaraṇabuddhiṃ karotīti | <q>kiṃ punastacchva āmnāna</q>miti—āśvinagrahaṇānantaryaguṇārthatvāttadapi notpattisamarthamiti manyate | bhāṣyakāreṇa kevalasyā ' 'gneyasya śva āmnānaṃ darśitaṃ netareṣām | tatra kecidāhuḥ | pradarśanārthatvādasyā ' 'gneyagrahaṇamavivakṣitatvātsarvārthamiti manyamāneneti | vākyāntarāṇyevaṃrūpāṇi draṣṭavyānītya<note><p>apara iti—āpastambānuyāyina ityarthaḥ | āpastambasūtre tāvadukthyasaṃsthāyāṃ sutyādina eva sarveṣāṃ kratupaśūnāmāmnānāttanmūlatayā vākyāntarakalpanāvaśyaṃbhāvāditi yāvat |</p></note>pare | sarvathā tu kevalāgneyapradarśanamevopayujyate | yadyapi hyaindrāgnādīnāmaupavasathya evotpattistathā 'pi teṣāmanityo<note><p>anityottarasaṃstheti—kāmyā ata evānityāstisra ukthyaṣoḍaśyatiratrasaṃjñakāḥ saṃsthā ityarthaḥ |</p></note>ttarasaṃsthārthatvānnaiva śaktirnnityavadāmnātānpaśudharmān grahītumityagnīṣomīyasthānameva balīyaḥ syāt | yastu nityatvena grahaṇasamarthastasya prakaraṇābhāva ukta eva | tasmānna savanīyārthā iti || 20 ||</p>
	      <p>idānīṃ kataratsavanīyānāmutpattivākyamityetatparijñānādhīnā 'dhikaraṇasiddhiḥ | tatra pūrvapakṣavādyāha, iti cet—savanīyaprakaraṇābhāvaṃ manyase | tadayuktam | kutaḥ |</p>
	      <lg>
		<pb n="1046"/>
		<l>savanīyānpurotpādya vapāmutkṛṣya vākyataḥ |</l>
		<l>tatrāpyaniyame prāpte tadviśeṣo vidhīyate ||</l>
	      </lg>
	      <p>‘vapayā prātaḥsavane pracaranti’ ityanenaiva vacanenotkṛṣṭe pradhāne pradhānadeśatvādaṅgānāmupākaraṇādiṣvapyutkṛṣṭeṣu kālāniyame prāpte sati, āśvinagrahaṇānantaryaṃ vidhīyate | tena tadeva guṇārthaṃ śravaṇam | itarathā hi vākyaṃ bhidyeta, parivyāṇopākaraṇayoḥ kālavidhānāddravyadevatāyuktasya ca yāgasya vidheḥ | nanu cātideśaprāptameva parivyāṇaṃ tasminneva kāle yāge vidhīyamāne 'nūdyeta | satyamatideśena prāptaṃ na tu tadidānīṃ kriyate | yūpasādhāraṇyena ‘tatkā<note type="reference"><ref cRef="MīSū:11.3.4.6">(a. 11 pā. 3 a. 4 sū. 6)</ref></note>lāstu’ ityevamagnīṣomīyakālakṛtādevopakarasiddheḥ | evaṃ tarhi sādhāraṇyādeva prāptaṃ vidyamānamanūdyeta | na śakyaṃ tadanuvaditumapratyabhijñānāt | tannāmānvataḥ prāptamanūdyate yattādrūpyeṇa prāptaṃ pratyabhijñāyate | na ca pūrvedyuḥ kṛtasyā ' 'śvinagrahaṇottarakālaṃ vartamānatvenānuvādo bhavati | na hi tadā 'sau parivyayati | na ca pūrvakṛtasya paryagnikṛtādiśabdavadīdṛśena śabdenānuvādaḥ | pūrvottarakālakarmāvadhidvayaparicchinnatvāt | evaṃ tarhyasmādvākyātprāptamanūdyatāṃ ‘sa āśvinaṃ grahaṃ gṛhītvopaniṣkramya yūpaṃ parivyayati’ iti | tadapi nāsti pratyabhijñānābhāvādeva | yadetadaprākṛtaṃ savanīyaparivyāṇam, etasya śuddhasya śravaṇādraśanāyāśca prākṛtaparivyāṇanibandhanatvādyena kenacidvāsaḥprabhṛtinā karaṇo sati trivṛtvānuvādo na prāpnoti | tatrānekārthavidhānādvākyabhedaḥ | tadā caivaṃ bhāṣyagranthaḥ | <q>itarathā hi parivyāṇasya kālo vidhīyeta</q>—yatsaṃbandhitvenopāttaṃ trivṛddravyaṃ kālo vidhīyeta | <q>upākaraṇasya</q> ceti—upākaraṇakālo dravyadevatāviśiṣṭaṃ ca karma vidhīyetetyarthaḥ | tasmādasya guṇārthatvādasti pūrvedyuḥ savanīyānāṃ prakaraṇamiti || 21 ||</p>
	    </div><!-- sūtra !-->
	    <div n="22-24" type="sūtra">
	      <p><pb n="1047"/>yadā hi pūrvedyuḥ sāṅgānāṃ savanīyānāmāmnānaṃ tadā tatraiva sarvānuṣṭhāne prāpte vacanādvapāpracārādimātramutkṛṣyeta nopākaraṇādīni | ‘tadā<note type="reference"><ref cRef="MīSū:5.1.12.24">(a. 5 pā. 1 a. 12 sū. 24)</ref></note>di vā 'bhisaṃbandhāt’ iti ye vapāhomottarakālāḥ padārthāstatsaṃnipātino vā tanmātrasyotkarṣo bhavenna prāgbhāvināmupākaraṇādīnām | yāni cājñātakālānyaṅgāni teṣāṃ pradhānakālatvaṃ vakṣya<note type="reference"><ref cRef="MīSū:11.3.1.1">(a. 11 pā. 3 a. 1 sū. 1) ityatreti śeṣaḥ</ref></note>te | paśvaṅgāni tvavadhāritapūrvedyuḥkālatvānna pradhānakālaṃ gacchanti | tasmādvapāpracāreṇānutkṛṣṭasyānenaiva vākyenotkarṣaḥ kartavyaḥ | tataśca guṇavākye sati anekārthavidhānādvākyaṃ bhidyeta | utpattivākye na doṣaḥ | tasmādetadutpattyarthamiti | na tviha bhāṣyakāreṇa vidheyānekārthatvaṃ darśitam | evameva tu <q>guṇārtha etasminvākyaṃ bhidyetetya</q>- mihitam | śakyastviha pūrvedyuḥ prāptopākaraṇotkarṣamātravidhānādvākyabhedaḥ parihartum | tatra kecidevaṃ samarthayante | yathā kila ‘āgneyyā ' 'gnīdhram’ iti jyotiṣṭomasaṃbandhe tadviśeṣe ca vidhīyamāne 'nekārthatvamuktamevamiha vapāpracāreṇānutkṛṣṭasyopākaraṇasyotkarṣaśca kartavyaḥ, tadviśeṣaścetyanekārthatvamiti | na tvidamāgneyīvākyasadṛśam | tatra hi saṃbandhaviśeṣapare vidhau sāmānyasaṃbandhaprāptimanyato 'pekṣamāṇe kāsucidāgneyīṣu tatsadbhāvāditaraviṣayasāmānyasaṃbandhaṃ pratyanyathānupapattiḥ kṣīyate | atastu vedenānabhyupetaṃ tadvidhiṃ kalpayato vākyabhedo bhavati na tviha tādṛkpratipakṣo 'sti | yataḥ sāmānyenotkarṣaprāptiṃ dṛṣṭavā viśeṣaparasyārthāpattikopaḥ kalpyeta | tatrāpi cettadarthāpattirbādhinī pratipakṣabhūtā sāmānyaprāptirnābhaviṣyannā ' 'gneyīmātrapramāṇaṃ nirākariṣyata | prāpte 'pi karmaṇyekapadopāttānekārthavidhiḥ śoṇādyudāharaṇaistatra tatra pratipāditaḥ | tena yadyapi ‘āśvinaṃ grahaṃ gṛhītvā’ ityanena dvayamapi prātaḥsavanamāśvinagrahottarakālatvaṃ ca vidhīyeta tathā 'pi vidhāyakasyaikapadānusārāt ‘tasya ta<note type="reference"><ref cRef="MīSū:2.2.3.6">(a. 2 pā. 2 a. 3 sū. 6)</ref></note>syopadiśyeta’ ityetadāpattirnāsti kimutātraikavidhāne 'rthādevetarasiddheḥ | ata eva bhāṣyakāreṇānekavidhidūṣaṇe 'bhihitaṃ na cāneko 'rthaḥ parasparāsaṃbandhe sati śakyo vidhātumiti | jānāti hyasau yathā saṃbaddhānāmarthānāmekasminvihite 'nye vinaivā ' 'yāsena prāpnuvanti | tena yadyekasminvihite 'rthādarthasahasramaparamāpadya te na kaścidvirodho vidherāyāso vā dṛśyata ityāśrīyate | tasya tvanyathā 'pyupadyamāna tvamevaivau nirākaraṇopāyaḥ | na cehāsti sa pakṣo yatraiṣa vidhiḥ sutyāprātaḥsavanasaṃbandhāvakṛtvā ' 'śvinagrahaṇānantarthaṃ vidadhyāt | tasmādadoṣaḥ | na caiva <pb n="1048"/>tveṣa doṣaḥ, yasyānekadravyadevatāviśiṣṭakarmavidhānam | api ca jyotiṣṭomasutyāprātaḥsavanaviśeṣakālasaṃyogo 'paraḥ kalpanīyaḥ | sarveṣu cotkarṣāpakarṣeṣu sāmānyaviśeṣarūpo 'nekavidhidoṣo 'stīti prāptakarmaguṇavidhyasaṃbhavātkarmāntaravidhitvaprasaṅgaḥ | tadyathā ‘māhendrasya stotraṃ pratyabhiṣicyate’ ityatrābhiṣecanīyasya mādhyaṃdinasavanamāhendrastotrakālavidheranekārthatvamevaṃ ‘tiṣṭhantaṃ paśuṃ prayaja<note><p>prayajanti, iti kvacitpāṭhaḥ |</p></note>ti’ ityādiṣvapi yojanīyam | api caikasminpadārthe 'nuṣṭhīyamāne vidhīyamāne cārthāntaraṃ dvedhā ' 'padyate | kiṃcitprayatnāntarasādhyaṃ kiṃcittadanuniṣpādyam | yathā bhakṣavidhau grahaṇādayastṛptiśca | tatra yatprayatnāntarasādhyaṃ, na ca tasminnakṛte vihitakaraṇaṃ śakyamityavadhāryate tatrārthāpattilabhyaṃ vidhiśaktyantaraṃ kalpyate | yā ca yāvatī ca śāstrīyā sā 'vagatirbhavati | yattvanuniṣpādi bahvapi puruṣasya śāstrasya ca vyāpārāntaramantareṇaiva sidhyati na tena kaścidāyāso bhavati | na cehā ' 'śvinagrahaṇānantarye vidhīyamāne 'nuṣṭhīyamāne vā sutyāprātaḥsavanādisaṃbandhe bhedena vyāpāritavyam | tena nātra kaściduṣkarṣasāmānyaṃ vidhatte | śrutamātrāśvinagrahaṇārthamātre vihite yadi tadantargatatvātsutyāprātaḥsavanāharbhāgaviśeṣamuhūrtanāḍikākṣaṇalavanimeṣakālatvadravyasattvādayaḥ prasajyante kiṃ kriyatām | api ca śiṃśapāmānayetyatrāpi vṛkṣatvadravyatvasattādyākṣepādvākyabhedaḥ syāt | ataḥ pūrvedyuḥ prāptasyopākaraṇasya kālāntaramātramāśvinagrahaṇānantarthaṃ vidhīyata ityadoṣaḥ | anye tu dvayoḥ parivyāṇopākaraṇayorutkarṣādvākyabhedaṃ samarthayante | tadapi tu supariharaṃ, kevalaparivyāṇotkarṣādeva ‘tadā<note type="reference"><ref cRef="MīSū:5.1.12.24">(a. 5 pā .1 a. 12 sū. 24)</ref></note>di vā 'bhisaṃbandhāt’ ityevamupākaraṇotkarṣasiddheḥ | tatraitatsyāt | prakṛtiprāpto dharma utkṛṣyamāṇastadādyutkarṣaṃ karoti nāpūrva iti | tadayuktam | ‘kṛta<note type="reference"><ref cRef="MīSū:5.2.10.21">(a. 5 pā. 2 a. 10 sū. 21)</ref></note>deśāttu pūrveṣām’ ityatrāprākṛtānāmapi videvanādīnāmapakarṣavarṇanena ‘tathā<note type="reference"><ref cRef="MīSū:5.1.16.29">(a. 5 pā. 1 a. 16 sū. 29)</ref></note> 'pūrvam’ ityasya viśiṣṭaviṣayatvavyākhyānāt | athavā ‘sa āśvinaṃ graham’ ityetadvākyaprāptaparivyāṇāntarānuvādādavākyabheda iti | athocyeta | aviśeṣitasādhanakatvāttatra trivṛtvānuvādo na saṃbhavatīti | tadayuktam | evaṃ hi siddhāntavādyapi pūrvapakṣavādinā coditaḥ svayaṃ parihāraṃ vakṣya<note><p>raśanāsādhāraṇyādhikaraṇa iti śeṣaḥ |</p></note>ti so 'syāpi bhaviṣyatīti | nanu ca tasyāpūrvakavidhānādanekārthavidhirupapadyate nāsyeti | naiṣa viśeṣaḥ | yatra hyekakriyāviśeṣaṇamanekamupādīyate tatra taddvāreṇa tadvidhiḥ sulabha iti viśiṣṭavidhānanyāyaḥ | yatra punaḥ svaviśeṣaṇāviśiṣṭā<pb n="1049" break="no"/>kriyā vidhīyate, vākyāntarakaprāptasya kriyāntarasya viśeṣaṇaṃ, tatrāvaśyāvartanīyo vidhipratyayaḥ | devatādiviśiṣṭo hi yāgo vidhīyamānaḥ svaviśeṣaṇamevā ' 'kṣeptuṃ samartho nāvidhīyamānaparivyāṇaviśeṣaṇam | tenāpūrvakarmavidhiṣvapyetadvivektavyaṃ, katarattadviśeṣaṇaṃ kataradanyaviśeṣaṇamiti | tasmādayamubhayapakṣa bhāktvānnaikasya codayitavyaḥ | tatrāvaśyaṃ siddhāntavādinobhayoḥ parivyāṇayoḥ sādhāraṇī raśaneti parihāro vaktavyaḥ | vakṣyati hi ‘raśa<note type="reference"><ref cRef="MīSū:3.6.10.31">(a. 3 pā. 6 a. 10 sū. 31)</ref></note>nā ca liṅgadarśanāt’ iti | yadyadetasya yūpasya parivyāṇaṃ tasya tasyaiṣā vākyena vijñāyate | tathāprāptānuvādānna vākyabhedaḥ | athavā yattrivṛtā yūpaṃ parivīyopākarotīti pūrvedyuḥ prāptamupākaraṇasya parivyāṇānantaryamanūdyā ' 'śvinagrahaṇānantaryaṃ vidhīyate | varaṃ ca vākyabhedādvayavahitakalpanāśrayaṇam | tasmādevaṃ varṇyate | avaśyaṃ tāvatsavanīyānāmekenotpattirekena ca guṇo vidhātavyaḥ | tatra pūrvedyustanasya tāvanna kaścidutpattivākyatve heturasti | nanvitarasyāpi nāsti | yadyapyevaṃ tathā 'pi vika<note><p>vikalpasamuccayāsaṃbhavāditi—kadācidekasyotpattividhitvaṃ kadācidanyasyetyevaṃ vikalpasyāṣṭadoṣaduṣṭatvācchākhyāntaranyāyābhāvāccobhayatrotpattirityevaṃ samuccayatya cāsaṃbhavādityarthaḥ |</p></note>lpasamuccayāsaṃbhavātkenacidviśeṣeṇānyatarasminnāśrayitavye viśeṣo 'bhidhīyate | purastā<note><p>purastāditi—prakaraṇāntarādhikaraṇa iti śeṣaḥ |</p></note>detadeva sthitaṃ yathopādeyo guṇastirohitakarmānuvādena śakyo vidhātuṃ nānupādeyaḥ | sa hi kuṇḍapāyināmayane homasyeva balātkarmāntaratvamāpādayati | tadiha vapāpracāra upādeyaḥ sutyākālasthasavanīyānuvādena śakyo vidhātuṃ, kiṃ punaḥ prātaḥsavanaśrutyā taddeśasavanīyapratyabhijñāne sati | śvastane punarāmnāne nirjñātaprayojanatvādāśvinagrahaṇena sahāṅgaṅigasaṃbandhābhāvātkālārthe saṃyoge tasyānupādeyatvātkarmoddeśena vidhyanupapatteravaśyaṃ kāloddeśena karma vidheyam | athāpyāśvinaṃ pratyaṅgatvena vidhistathā 'pyaṅigano 'nupādeyatvādeṣaiva vacanavyaktiḥ | ataśca guṇavidhyanupapatteravaśyaṃ prakaraṇāntaranyāyenotpattividheranyenānantareṇāpratibandhādutpattāvavadhāryamāṇāyāṃ karmāntaraṃ syāt | tenāsya tāvatkālāpekṣayotpādakatvaṃ siddham | ataścetarasya pariśeṣasiddhaṃ guṇavidhitvam | na hi tasya kiṃcidbhedakāraṇam | ata eva vapāpracāreṇotkarṣo 'sti nāstīti vicāritam | sati hi vapāpracāreṇotkarṣeṃ pūrvasyaiva prātaḥ savane viparivṛtteḥ kālaṃ pratyupādānaṃ pratyabhijñānātkalpyeta | <pb n="1050"/>‘yathoktaṃ saṃnidhau tva<note type="reference"><ref cRef="MīSū:2.3.13.23">(a. 2 pā. 3 a. 13 sū. 23)</ref></note>vibhāgāt’ iti | kāle ca karmaṇi vidhīyamāne pratyayasya, saṃnikṛṣṭe 'rthe vyāpāro bhaviṣyati | vapāpracārakālasya punaḥ savanīyotpattikriyātaḥ kriyāntaraviśeṣaṇatvādduṣpratipādo viśiṣṭavidhiriti vākyabhedaḥ syāt | asmatpakṣe punaryathaikavākyatvaṃ bhavati tathoktam | evaṃ ca parivyāṇasyāpi prakaraṇalabhyo 'ṅgabhāva ihānuvadiṣyate | anyathā punarviprakṛṣṭatareṇa krameṇa prāptimapekṣyānūdyeta | tasmādayamevotpattividhiḥ | kathaṃ punarasminpakṣe bhāṣyakārasya vākyabhedopanyāsaḥ | ucyate |</p>
	      <lg>
		<l>karmaṇo bheda evāyaṃ vākyabhedo 'bhidhīyate |</l>
		<l>saṃbandhe tvekavākyatvamarthānyatve 'pi gamyate ||</l>
	      </lg>
	      <p><q>vākyaṃ bhidyeteti</q> | ‘na tenaikavākyatāmiyāt’ yathā ‘ka<note type="reference"><ref cRef="MīSū:3.1.10.19">(a. 3 pā. 1 a. 10 sū. 19)</ref></note>rtṛguṇe tu karmāsamavāyādvākyabhedaḥ syāt’ ityatrāsatyapi lakṣaṇato vākyabhede parasparāsaṃbandhābhiprāyeṇoktaṃ ‘sākā<note type="reference"><ref cRef="MīSū:3.1.10.20">(a. 3 pā. 1 a. 10 sū. 20)</ref></note>ṅkṣaṃ tvekavākyam’ ityatra ca saṃbandhamātrābhiprāyaṃ tathehotpattyarthatve sati tadekavākyatāṃ yāti na guṇārtha ityucya<note><p>‘artheneti cet’ ‘na śrutivipratiṣedhāt’ iti sūtradvayasthaṃ bhāṣyaṃ suspaṣṭamiti na vyākhyātaṃ vārtikakṛdbhiḥ |</p></note>te || 22 || 23 || 24 ||</p>
	    </div><!-- sūtra !-->
	    <div n="25" type="sūtra">
	      <p><pb n="1051"/>sarvaṃ savanīyaprakaraṇaṃ nirākṛtya pūrvoktanaiva hetunā siddhāntaṃ nigamayati | yadvā 'vāntaraprakaraṇenābādhyamānaṃ sthānabādhenaiva mahāprakaraṇaṃ sarvārthatvapratipādanayā 'vasthitaṃ tannivṛttyarthastuśabdaḥ | yadyapi prakaraṇaṃ sthānādbalavattathā 'pyupāṃśuyājānumantraṇanyāyena liṅgānugṛhītakrama evātra balīyānvijñāyate | yogyatayā hi paśudharmāḥ paśuyāgamapekṣante na somayāgam | na cānapekṣitāḥ prakaraṇena grahītuṃ śakyante | tadaṅgāvataraṇena cātra viprakṛṣṭataraḥ śruto 'rthaḥ | na ca ṣaṣṭhīpratipādyātsaṃbandhādvinā ' 'narthakya<note><p>ānarthakyatadaṅganyāya iti (a. 3 pā. 1 a. 9) atratyanyāyo draṣṭavyaḥ |</p></note>tadaṅganyāyo 'stītyuktam | nanu cāvihitadharmāntaraḥ sākāṅkṣa evāgnīṣomīyaḥ pradeśāntarādihā ' 'nīyamānaḥ saṃnihitāndharmānprakaraṇenaiva gṛhṇātīti na vaktavyaṃ sthānācceti | naiṣa doṣaḥ | yatra hi prākṛtairaṅgaiḥ pūryamāṇāyāṃ vikṛtau tanmadhye 'pyapūrvāṇi kānicitprakṣipyante tatra vikṛtau prakaraṇagrahaṇaṃ bhavati | atra pradeśāntara utpanno 'gnīṣomīyaḥ prākṛtaistāvanniṣpratidvandvaiḥ kḷptopakāraiśca nirākāṅkṣīkṛtaḥ | tata ihā ' 'nītaḥ sannananyaprayojanāndharmānsākāṅkṣānpaśyannanumitakathaṃbhāvaḥ saṃbadhyate | sthānasya caitadeva lakṣaṇaṃ yaduta dharmāṇāṃ sākāṅkṣatvena pradhānasyotpādya kathaṃbhāvaṃ, saṃbandhaḥ | tasmātsūktaṃ <q>sthānāttviti</q> || 25 ||</p>
	      <p>sarveṣāṃ dvayorvā samānavidhānatve savanīye paśupuroḍāśadarśanaṃ nopapadyate | puroḍāśayāgasya hi devatāsaṃskārārthatvaṃ vakṣya<note type="reference"><ref cRef="MīSū:10.1.9.20">(a. 10 pā. 1 a. 9 sū. 20) ityatreti śeṣaḥ</ref></note>ti | sa ca liṅgādagnīṣomāveva saṃskartuṃ śaknoti nāgnim | na ca samānavidhānatvenohaḥ siddhāntavatsaṃbhavati | tasmātpuroḍāśadarśanādātideśikāḥ savanīyasya dharmā iti || 26 ||</p>
	    </div><!-- sūtra !-->
	    <div n="27" type="sūtra">
	      <p><pb n="1052"/>satyaṃ devatāsaṃskārārthaḥ sanna prāpnoti, na tvayaṃ kevalastadarthaḥ | kiṃ tarhi | ‘suṣiro vā etarhi paśuḥ’ ityupakramya cchidrāpidhānārtho 'pi | ataśca vinā 'pi devatāṃ savanīyasya cchidraṃ pidhātuṃ puroḍāśaḥ kariṣyate | tena samānavidhānatve 'pyadoṣa ityukte sūtreṇottaramāha—na cchidrāpidhānārthenāsya codanā | vidhivannigadānāṃ hetuvannigadānāṃ caivaṃjātīyānāmarthavādatvenoktatvāt | na hi cchidrāpidhānaṃ kratunā 'pekṣitaṃ, nāpi puroḍāśayāge kṛte dṛśyate | tasmānnaitatprayojanamiti yathoktameva liṅgadarśanaṃ siddham || 27 ||</p>
	    </div><!-- sūtra !-->
	    <trailer>iti paśudharmāṇāmupākaraṇādīnāmagnīṣomīyāmātrārthatādhakaraṇam || 7 ||</trailer>
	  </div><!-- adhikaraṇa !-->
	  <div n="8" type="adhikaraṇa">
	    <head type="toc">śākhāharaṇādīnāmubhayadohārthatādhikaraṇam</head>
	    <div n="28" type="sūtra">
	      <p>evaṃ kramasyāvirodhaṃ darśayitvedānīṃ virodhaṃ darśayati | śākhāharaṇādīnāmaupavasathye deśasāmānyadavāntaraprakaraṇādvā dadhyarthatvaṃ prāpnoti || 28 ||</p>
	    </div><!-- sūtra !-->
	    <div n="29" type="sūtra">
	      <p>pradhānaṃ dharmadeśe kriyamāṇaṃ kramaṃ pratipadyate | paṭhyamānaṃ cāvāntaraprakaraṇam | dadhiyāgastvamāvāsyāyāṃ paṭhyate kriyate ca | tasmāttulyaṃ payasā | dadhitvasiddhayarthāstu keci<pb n="1053" break="no"/>ttasya dharmāḥ pūrvedyuḥ kriyante | na ca te śākhāharaṇādīnāṃ grāhakāḥ ‘guṇānāṃ ca<note type="reference"><ref cRef="MīSū:3.1.12.22">(a. 3 pā. 1 a. 12 sū. 22)</ref></note> parārthatvādasaṃbandhaḥ’ iti sthitvāt | tasmādubhayasaṃyuktasya śākhāharaṇādervacanātpūrvedyuḥ karaṇaṃ na dadhyarthatvādityadoṣaḥ || 29 ||</p>
	    </div><!-- sūtra !-->
	    <trailer>iti śākhāharaṇādīnāmubhayadohārthatādhikaraṇam || 8 ||</trailer>
	  </div><!-- adhikaraṇa !-->
	  <div n="9" type="adhikaraṇa">
	    <head type="toc">grahadharmāṇāṃ savanatrayasaṃbandhigrahārthatādhikaraṇam</head>
	    <div n="30" type="sūtra">
	      <p>grahadharmāṇāṃ prātaḥsavanasya ca samānadeśe samāmnānamanuṣṭhānaṃ cetyanenātulyāśaṅkāyāṃ tulyatvamāpādyate | prakaraṇaṃ tāvatsavanatrayopetasya jyotiṣṭomasya samānam | na ca prātaḥsavanasya niṣphalasyāvāntaraprakaraṇam | na ca prakaraṇavirodhi sthānaṃ viniyojakaṃ bhavati | tasmātsavanāntaragrahāṇāmapi dharmāḥ syuriti | etenā ' 'gneyāgnīṣomīyādipuroḍāśadharmasādhāraṇyamuktam || 30 ||</p>
	    </div><!-- sūtra !-->
	    <trailer>iti grahadharmāṇāṃ savanatrayasaṃbandhigrahārthatādhikaraṇam || 9 ||</trailer>
	  </div><!-- adhikaraṇa !-->
	  <div n="10" type="adhikaraṇa">
	    <head type="toc">raśanādharmasādhāraṇyādhikaraṇam</head>
	    <div n="31" type="sūtra">
	      <p><pb n="1054"/><note><p>agnīṣomīya iti—paśāviti śeṣaḥ |</p></note>agnīṣomīye yūpaparivyāṇamāmnāya punaḥ savanīye ‘sa āśvinaṃ grahaṃ gṛhītvā’ ityāmnātaṃ, tacca nirguṇapunaḥśravaṇātkarmāntaram | ubhayośca kenaciddravyeṇa bhavitavyam | yacca parivyāṇadravyaṃ sā raśanā loke vede ca prasiddhā | tenobhayatra tādarthyādeva rāśanā prāptā | sā ca kiṃmayī kiṃdharmā cetyapekṣite 'gnīṣomīyasya sthānānumite prakaraṇe trivṛddarbhamayīprapiṣṭānāṃ kartavyetyāmnānādviśeṣaḥ pratīyate na savanīyaparivyāṇasya | tasmāditarapaśudharmavadeva raśanetikartavyatā 'gnīṣomīyārthaiveti | tathā prāpte liṅgadarśanātsādhāraṇītyāha | na hi savanīyotpattivākye trivṛttvānuvādo raśanādharmasādhāraṇyādvinopapadyate | kā prāptiriti cettāmāha—vākyasaṃyogādraśanāmātrasya, sthānādagnīṣomīyasya | vākyaṃ ca tasmādbalavattaramiti | nanu ‘na tadvā<note type="reference"><ref cRef="MīSū:3.7.1.4">(a. 3 pā. 7 a. 1 sū. 4)</ref></note>kyaṃ hi tadarthatvāt’ ityuttaraṃ vakṣyati | tenāgnīṣomīyāpūrvaprayuktatvādvyavasthā syāditi | naitadevam | na hyeṣā sākṣātpaśusaṃbandhinī | kiṃ tarhi | ‘yūpā<note type="reference"><ref cRef="MīSū:4.4.9.23">(a. 4 pā. 4 a. 9 sū. 23)</ref></note>ṅgaṃ vā tatsaṃskārāt’ iti vakṣyati | tenedṛśamekavākyatvametat | yūpaparivyāṇasādhāraṇasādhanasyaite dharmā iti | tathā cāgnīṣomīyasthametadyūpaparivyāṇameva ca yūpaikatvātsa<pb n="1055" break="no"/>vanīyasthaṃ yūpaparivyāṇam | dvayamapi cāpūrvasādhanamiha pratīyate, na tu darśapūrṇamāsavarhiriva piṇḍapitṛyajñe bhaviṣyati | tasmādbarhirdharmavaiṣamyātsādhāraṇā raśanādharmāḥ || 31 ||</p>
	    </div><!-- sūtra !-->
	    <trailer>iti raśanādharmasādhāraṇyādhikaraṇam || 10 ||</trailer>
	  </div><!-- adhikaraṇa !-->
	  <div n="11-12" type="adhikaraṇa">
	    <head type="toc">grahadharmāṇāmanārabhyādhītāśvadābhyagrahārthatādhikaraṇam</head>
	    <div n="32" type="sūtra">
	      <p>prasaṅgādvākyaprakaraṇavirodhāvirodhau vicāryete | tatra sthānaṃ bādhitvā prākaraṇikagrahārthā grahadharmā iti pratīteranārabhyādhītārthatvamaśakyaṃ pratyetuṃ, tenāsaṃyuktamityāha || 32 ||</p>
	    </div><!-- sūtra !-->
	    <div n="33" type="sūtra">
	      <p>prakaraṇasyāviśeṣakatvājjyotiṣṭomāpūrvasādhanasyaivaita ityevaṃ surāgra<note><p>surāgrahādibhya iti—sautrāmaṇīnāmakapaśuyāge samāmnātā ye surāgrahāḥ payograhāśca tebhya ityarthaḥ |</p></note>hādibhyo nivartamānāḥ prakaraṇe vyavatiṣṭhante | yeṣāṃ tvaprakaraṇādhītānāmapi tadasti te pūrveṇaiva nyāyena vākyasaṃyogāddharmavanto bhavitumarhanti | aṃśvadābhyādīnāmapi dharmavattā || 33 ||</p>
	    </div><!-- sūtra !-->
	    <div n="34-35" type="sūtra">
	      <p><pb n="1056"/>maitrāvaruṇādiśrayaṇādīnāṃ prākaraṇikasarvārthatvabādhena vākyādvyavasthā | atra tu prākaraṇikavyavasthābādhena vākyātsarvārthatvamityadṛṣṭāntaiḥ || 34 || 35 ||</p>
	    </div><!-- sūtra !-->
	    <trailer>iti grahadharmāṇāmanārabhyādhītāśvadābhyagrahārthatādhikaraṇam || 11 || 12 ||</trailer>
	  </div><!-- adhikaraṇa !-->
	  <div n="13" type="adhikaraṇa">
	    <head type="toc">nityanaimittikayorasāmānavidhyādhikaraṇam</head>
	    <div n="36" type="sūtra">
	      <p>adhikaraṇadvayena kāryaprayuktatvāddharmāṇāṃ sādhāraṇyamuktam | phalacamaso 'pi ceṣṭayavikāratvātsomakārye vartate | tasmāttasyāpi somadharmavidhiḥ sādhāraṇo yathā ‘vrīhīnprokṣati’ <pb n="1057"/>ityevamādiryavānāmiti prāpte 'bhidhīyate | yuktaṃ yadvrīhidharmāḥ yaveṣu kriyante | dvayorapi vaikalpikatvenānityayostulyarūpatvāt | somadharmāḥ punaḥnityavajjyotiṣṭomāpūrveṇa gṛhītāḥ | te nityameva dvāramāśrayitumarhanti | somaśca nityo na phalacamasaḥ | brāhmaṇapakṣe vidhānābhāvāt | yadi sarvasomopamardena phalacamaso bhavettato rājanyavaiśyapakṣayorabhāvātsomo 'pyanitya iti tulyatā syāt | sa tu yajamānacamasamātrānnirākṛto 'pi grahacamasāntareṣu saṃbhavānnityaḥ | tena dharmāstaṃ na vyabhicaranti | tatprayuktāḥ phalacamasasyedānīṃ kathaṃ bhaviṣyantīti | kāryāpattyeti brūmaḥ | āha | kiṃ kāryāpattirupadeśātideśābhyāmanyā, etayorevāntargatā vā | atirikteti kecinmanyante | na tu tathā sati pramāṇatvādhyavasānam | ato 'tideśāntargatireva vaktavyā | kathaṃ punaḥ prakṛtāvevātideśaḥ kalpyata iti cet | satyaṃ nāvakalpate yatra karmadharmātideśo bhavati | na hyekasya karmaṇaḥ svata eva prakṛtivikārabhāva upapadyate | dravyadharmātideśastvayam | samāne 'pi ca karmaṇi dravyabhedaḥ pratyakṣaḥ | yathā ca karma sākāṅkṣaṃ karmāntarāddharmāngṛhṇāti tathā dravyamapi | tasmātphalacamasenejyāṃ bhāvayetkathamanantaraṃviparivṛtterdravyasārūpyātsomavadityavagateratideśasiddhiḥ | kiṃ bhavati prayojanaṃ yadobhayorapi pakṣayoḥ somadharmāḥ kriyante | satyapyubhayatra karaṇe yathaivānyatraupadeśikātideśikayoḥ guṇakāmapravṛttyapravṛttā prayojanaṃ bhavatastathehāpi draṣṭavyam | nivṛttivaddravyabhedādityapi hi śakyaṃ vaktum | ye hi somasyābhiṣavamānādiṣvāśritāḥ phalasādhanatvenāvagatāste kathaṃ phalacamasasthāḥ sādha<note><p>sādhayiṣyantīti—guṇajanyaṃ phalamiti śeṣaḥ |</p></note>yiṣyanti | kratusādhanatvena phalacamasaḥ pravartamāno ya eva tadaṅgapātinaḥ kratvarthena kriyante tāneva śaknoti grahītuṃ na phalārthān | ataḥ siddhā tannivṛttiḥ | a<note><p>ūhopīti—‘indrāya tvā vasumate somaṃ gṛhṇāmi’ ityādi somapadaghaṭitamantre somapadasthāne phalacamasapadaprakṣepaḥ vartavyo bhavati yadyasa mānavidhānamiti siddhāntaḥ | yadi sāmānavidhyamiti pūrvaḥ pakṣastadā ‘vrīhīṃṇāṃ megha’ ityasyeva yavaprayoge somapadaghaṭitamantrasya lopo bhavatītyarthaḥ |</p></note>nenaivoho 'pi <pb n="1058"/> kartavya ityuktaṃ bhavati | samāne 'pi hi karmaprakaraṇe dravyasāmānavidhyabhāvātkāryāpattipuraḥsaraṃ prāpnuvataḥ somapadasyāśaktervikriyā vijñāyate || 36 ||</p>
	    </div><!-- sūtra !-->
	    <trailer>iti nityanaimittikayorasāmānavidhyādhikaraṇam || 13 ||</trailer>
	  </div><!-- adhikaraṇa !-->
	  <div n="14" type="adhikaraṇa">
	    <head type="toc">mukhyapratinidhyoḥ sāmānavidhyādhikaraṇam</head>
	    <div n="37" type="sūtra">
	      <p>pratinidhāvapyayameva nyāyaḥ prāpnoti || 37 ||</p>
	    </div><!-- sūtra !-->
	    <div n="38" type="sūtra">
	      <p>yadi nīvārāḥ svenaiva mahimnā karmasādhanaṃ bhaveyustataḥ kāryāpattyā dharmaiḥ saṃbadhyeran | na tu teṣāṃ sādhanatve kiṃcitpramāṇamasti | ye hi tāvadvrīhidharmāḥ katipayā dṛśyante tadupāditsayā puruṣaḥ pravartamāno nāntarīyakatvānnīvāratvamupādatte na karmāṅgatayā | vrīhi dharmāḥ punarvīhiśabdena pratyakṣeṇaiva coditā iti samānavidhānāḥ | na hi nīvārebhyo vrīhibuddhirvyāvartata iti vakṣyati ‘samā<note type="reference"><ref cRef="MīSū:6.3.11.27">(a. 6 pā. 3 a. 11 sū. 27)</ref></note>nyaṃ taccikīrpā hi’ iti | tenā ' 'ha tadvadevāsau pravartata iti || 38 ||</p>
	    </div><!-- sūtra !-->
	    <div n="39" type="sūtra">
	      <p><pb n="1059"/>aśāstracoditaśca pratinidhirarthātkriyate | tasmādapi niṣpramāṇakamasya kāryāpannatvamiti kecit | na tu pratinidhiraśāstralakṣaṇaḥ | pradhānasamāpticoditatvāt | yadi vā 'śāstralakṣaṇaḥ syānnaiva kriyeta | na ca tadakaraṇātkaściddoṣaḥ syāt | ata evaṃ varṇayitavyaṃ sūtram | aśāstralakṣaṇatvānnīvāratvasya kāryāpattirnnāsti | ye tu vrīhidharmāḥ pradhānacodanayā sakaladharmāsaṃbhavācca vrīhicodanayā vikalā āśritāste 'rthāntaratvābhāvānna kāryāpannāḥ || 39 ||</p>
	    </div><!-- sūtra !-->
	    <trailer>iti mukhyapratinidhyoḥ sāmānavidhyādhikaraṇam || 14 ||</trailer>
	  </div><!-- adhikaraṇa !-->
	  <div n="15" type="adhikaraṇa">
	    <head type="toc">mukhyamandasadṛśapratinidhyoḥ sāmānavidhyādhikaraṇam</head>
	    <div n="40" type="sūtra">
	      <p>yadyaśāstralakṣaṇatvānnīvāraṇāṃ kāryāpattirnāsti | pūtīkānāṃ tarhi śāstralakṣaṇatvādanityatvācca phalacamasavatkāryāpattiprasaṅga iti prāpte 'bhidhīyate |</p>
	      <lg>
		<l>yāgasādhanatāṃ kuryātpūtīkānāṃ yadi śrutiḥ |</l>
		<l>tataḥ syātkāryavartitvaṃ na tvevaṃ sā pravartate ||</l>
	      </lg>
	      <p>somanāśe hi pratinidhyapekṣāyāṃ satyāṃ pūtīkā vidhīyante naṃ yāgasādhanāpekṣāyām | ato 'yaṃ pratinidhiniyama eva bhavati, yatsakalasomadharmāsaṃbhave vikalānsomadharmānutpādayettatpūtīkagatāniti | vakṣyati hi ‘niya<note type="reference"><ref cRef="MīSū:6.3.4.16">(a. 6 pā. 3 a. 4 sū. 16)</ref></note>mārthaḥ kvacidvidhiḥ’ ‘tanni<note type="reference"><ref cRef="MīSū:6.3.4.17">(a. 6 pā. 3 a. 4 sū 17)</ref></note>tyaṃ taccikīrṣā hi’ iti ca | ataśca naivātra pūtīkatvaṃ karmāṅgaṃ, kiṃ tarhi, somadharmopalakṣaṇārtham | tena śrutilakṣaṇasyāpi pūrveṇāviśiṣṭatvamiti | tenehāpi tadeva cintāyāḥ prayojanam | ataśca <pb n="1060"/>tadāśrayasya tadbuddhyanapāyādguṇakāmaiḥ pravartitavyam | anye tvāhuḥ | sakalavyaktyāśrayiṇo hi guṇakāmā vaikalyādiha na pravartante | nityasya hi karmaṇo 'vaśyaṃ prakramātprakrāntasya ca sarvasyāvaśyasamāpanīya<note><p> samāpanīyatvāditi—(a. 6 pā. 2 a. 3) atratyanyāyenoti śeṣaḥ |</p></note>tvātkiṃciddharmavaikalye 'pyavaiguṇyābhyanujñā yujyate | yathā tu kāmyānāṃ pratinidhibhiḥ prakramo nāsti tathā guṇakāmairna pravartitavyam | yadi tu prakrānte kasmiṃścidguṇakāmakalpe dravyanāśe sati pratinidhīyate tatastasyāvaśyasamāpanīyatvādvikāreṇa pratinidhinā vā tulyaṃ samāpanamityūhānūhāveva prayojanam || 40 ||</p>
	    </div><!-- sūtra !-->
	    <trailer>iti mukhyamandasadṛśapratinidhyoḥ sāmānavidhyādhikaraṇam || 15 ||</trailer>
	  </div><!-- adhikaraṇa !-->
	  <div n="16" type="adhikaraṇa">
	    <head type="toc">guṇakāmānāmāśrayeṇa saha sāmānavidhyābhāvādhikaraṇam</head>
	    <div n="41" type="sūtra">
	      <p>anekagrahacamasayāgābhyāsātmakaścatuḥsaṃstho jyotiṣṭomo 'vadhāritaḥ | sarvasaṃsthāsu tu jyotiṣṭomarūpamanusyūtam | yathaiva devadattasya rathānopaveśanagamanaśayanādyavasthābhede 'pi devadattatvaṃ nāpaiti tathā jyotiṣṭomātmanaḥ saṃsthāntaropajanāpāye tattvaṃ nāpaiti | saṃsthānāṃ ca virodhādanyonyaṃ samāveśo nāsti | jyotiṣṭomarūpaṃ tu sarvatrāviruddhamanuvartate | sa ca jyotiṣṭomaḥ phalāya coditaḥ ‘jyotiṣṭomena svargakāmo yajeta’ iti | tathokthyādisaṃsthānāmapi ‘paśukāma ukthyaṃ gṛhṇīyāt’ ityādi phale vidhānam | tamevaṃvidhaṃ jyotiṣṭomaṃ prakṛtya dīkṣaṇīyādayo dharmāḥ samāmnātāḥ | te saṃdihyante, kiṃ sarvasaṃsthajyotiṣṭomoddeśenā ' 'mnātā uta kevalāgniṣṭomasaṃsthoddeśeneti | na tvayamupanyāso yuktaḥ | na hi dharmasaṃbandhavelāyāmuddiśyamānasya jyotiṣṭomasya kācitsaṃsthā viśeṣaṇatvena śrūyate | yadyapi kathaṃcicchrūyeta tathā 'pyuddiśyamānaviśeṣaṇatvānna vivakṣyeta | na cokthyādigrahaṇāṃśena jyotiṣṭomasya grāhakatvaṃ, phalasādhanabhāvāddhi tatrokthyādaya evetikartavyatāvanto bhavanti | jyotiṣṭomastatrā ' 'śrayatvenopasarjanabhāvānna dharmagrahaṇayogyo vijñāyate | <pb n="1061"/>‘jyotiṣṭomena svargakāmaḥ’ iti caitadvākyagatasya jyotiṣṭomasya dharmasaṃbandhaḥ sarvasaṃsthāsvaviśiṣṭa ityagniṣṭomasaṃsthamevetyayuktam | ata evaṃ vaktavyam | kiṃ jyotiṣṭomasyaivaitaddharmāmnānamutokthyādīnāmapi saṃsthānāmiti | taccaivaṃ samarthanīyametadeva granthenoktamiti | yadyapi saṃsthābhirdharmā gṛhyante tathā 'pi tāsāṃ svayamakriyātmakatvājjyotiṣṭoma evā ' 'śrayatvāddvāraṃ bhavatīti kiṃ sarvasaṃsthaṃ prakṛtyetyāha | kiṃ dvārabhūtaṃ phalavantaṃ ca prakṛtyota phalavantamevetyarthaḥ | yadā ca kevalajyotiṣṭomārthatvaṃ tadā tadasādhāraṇatvātpariśeṣādvā 'gniṣṭomasaṃsthasyaiva jāyata iti tatsaṃsthasya vyapadeśaḥ | ukthyādiṣu hi yadyapi jyotiṣṭomasyāpi grāhakatvamasti tathā 'pi tanna vyajyate kimuvathyādigṛhītā dharmā etasya dvāratvādbhavantyutā ' 'tmīyaphalasādhanatvāditi | agniṣṭomasaṃsyā cāsya nijamaṅgam | atastatsaṃstho gṛhṇannayaṃ gṛhṇātīti śakyate vaktum | tasmātsamyagupanyastam | dharmasādhāraṇyaṃ copadeśātideśābhyāṃ pakṣadvaye 'pyabhyupagamyata eveti vidhānagrahaṇam | kiṃ prāptam | jyotiṣṭomena saha samānaṃ saṃsthānāṃ dharmavidhānam | kutaḥ | prakaraṇāviśeṣāt | jyotiṣṭomo hi phalavattvādupajātakathaṃbhāvastadanuvṛttisaṃnidhau samāmnātāndharmān gṛhṇāti na jyotiṣṭomatvena | taccokthyādīnāmeteṣveva dharmeṣu sarvamaviśiṣṭam | upadeśāsaṃbhave cātideśo bhavati | tasmādupadeśa eva sādhāraṇa iti || 41 ||</p>
	    </div><!-- sūtra !-->
	    <div n="42" type="sūtra">
	      <p>ājyaśeṣasya pratipattiṃ vidadhattulyavatsaṃsthākratuprakaraṇasaṃbandhitvena kīrtayati | yadyagniṣṭomo juhoti yadyukthyastenaiva śeṣeṇa paridhimanakti | yadyatirātraḥ, etadeva homayajuḥ, yamagne pṛtsu martyamiti japanhavirdhānaṃ pratipadyeteti | ato vijñāyate sarvo 'ṅgavidhiḥ sādhāraṇa iti | sāmānyato dṛṣṭamivāyuktamuktam | yadi hi vākyavaśena kiṃcitprakaraṇāmnātaṃ saṃsthābhiḥ saṃbadhyate tataḥ kimasaṃyuktasaṃbandhenāpi yuktaṃ bhavitum | na hi ‘dvādaśāhīnasya’ ityādiṣu śeṣadharmāṇāmapyahīnārthatvamāśaṅkitam | yāvadvacanaṃ <pb n="1062"/>kṣayitvādvacanānāmityevaṃ vyācaṣṭe | yadi hi sāmānyavihitamagniṣṭomasaṃsthasyaiva syādvinā 'pi tadupādānena tadaṅgatvasiddhernātrāgniṣṭomaṃ saṃkīrtayet | yatastu saṃkīrtayatyato manyāmahe nūnamaviśeṣitamagniṣṭomasya na labhyate | taccaivaṃ na labhyate yadi saṃsthānāmapi sādhāraṇa prakaraṇam | kevalajyotiṣṭomaprakaraṇapakṣe tu punaḥśrutiranarthikā syāt | tathokthyādīnāmapi yadi prakaraṇamasti tato 'nyataranirdhāraṇārthaṃ yadiśabdopabaddhaṃ grahaṇaṃ yuktam | aprakṛtatve tu ‘dvādaśāhīnasya itivadvinaiva yadiśabdena saṃbandhaḥ syāt | na hi jyotiṣṭomaprakaraṇe sthitasyaivaṃ vādo yujyate | yadi jyotiṣṭomastata etat | yadi dvādaśāhastato 'mukamiti | anekasaṃnihitāpekṣaṃ hyetadvacanaṃ bhavati | ato 'pi samānaṃ prakaraṇam | aparaṃ liṅgam | ‘āgneyamajamagniṣṭoma ālabheta’ ‘aindrāgnamukthye dvitīyam |’ ‘aindraṃ vṛṣṇiṃ ṣoḍaśini tṛtīyam’ iti | samānavidhānatve pūrvapūrvo hyuttarottaratra pratyakṣaśrutatvātkriyata iti dvitīyatṛtīyadarśanamupapadyate | vikārapakṣe tu pratyakṣaśrutairaindrāgnādibhirāgneye bādhite sarvatraika eva syāt | nanu ca pratyakṣaśrutatve 'pi saṃsthāntare saṃsthāntarāsaṃbhavānnirnimittaḥ pūrvaḥ pūrvo na prāpnoti | yo hyagniṣṭomastotre samāpyate so 'gniṣṭomo na tadvanmātra<note><p>mātraśabdaḥ kārtsnyavācī | tenokthyādisaṃsthāyāmagniṣṭomastotrasatve 'pi nāgniṣṭomastotreṇa kratuprayogoparama iti nokthyādīnāmagniṣṭomasaṃsthātvamiti jñeyam |</p></note>m | yaścovathyādiṣu samāpyate nāsau pūrvatra samāpto bhavati | tena dvitīyadarśanādyaprasaṅgaḥ pakṣadvaye 'pi tulyaḥ | satyaṃ saṃsthānimittatve tulyaḥ | stotranimittatve tu samuccayaḥ | tathā ca bhāṣyakāra āha—dve hi tatra nimitte agniṣṭomastotramukthyastotraṃ ceti siddhavadetadbravīti | kathaṃ punaḥ saṃsthāstotrasādhāraṇāgniṣṭomādisamabhivyāhāre tulye stotranimittatvamevāṅgī kriyate na saṃsthānimittatvam | tāsāṃ hi phalavattvena prayojanavattvādakleśenaiva nimittatvamāpadyate | tatra kecidāhuḥ | satyapi śabdasādhāraṇye śāstrasya mahāviṣayatvānugrahārthaṃ stotranimittatvāśrayaṇamiti | athavā stotraviśeṣitāyā eva saṃsthāyā evaṃśabdakatvātpūrvatarapratītaviśeṣaṇanimittatvasaṃbhave jaghanyaviśeṣyanimittatvakalpanā na yuktā | yadvā ' 'kṛtya<note type="reference"><ref cRef="MīSū:1.3.adhi.9">( a. 1 pā. 3 a. 9 ) |</ref></note>dhi<pb n="1063" break="no"/>karaṇanyāyenaiva stotreṣu mukhyaḥ śabdaḥ saṃsthāyāṃ lākṣaṇikaḥ | śrutyasaṃbhave ca lakṣaṇā ' 'śrayitavyā | śaknoti ca stotramapi saptamīnirdeśānnimittatvaṃ pratipattum | niṣphalānāmapi ca bhedanādīnāṃ vacanasāmarthyānnimittatvamiṣṭam | athavā ‘saṃdigdheṣu vā<note><p>a. 1 pā. 4 a. 13 sū. 24 ) |</p></note>kyaśeṣāt’ ityevaṃ stotrāśrayaṇam | satyapi vā saṃsthānāṃ mukhyatve vyavadhāraṇakalpanayā vākyaśeṣeṇa stotraparigrahaḥ | evaṃ hi śrūyate ‘āgneyamajamagniṣṭoma ālabheta’ ‘āgneyo hyagniṣṭomaḥ’ iti | katarasminnagniṣṭome, ya āgneyaḥ | stotrasya ca stutibhāgagnirdevatā vidyate na saṃsthāyāḥ | sā hi vyāpāraparityāgātmakatvādabhāvabhūtā | na cābhāvasya devatayā kāryamasti | yāgābhyāse 'pi hi yā devatā sā tasyaivā ' 'gneyatvaṃ karoti na saṃsthāyāḥ | na ca sa eva saṃsthā | taduttarakālaudāsīnyavacanatvātsaṃpūrvasya tiṣṭhateḥ | na cānyagatayā devatayā 'nyasya vyapadeśo bhavati | tathokthyaṣoḍaśinorapi darśayitavyam | api ca ‘aindrāgnānyukthyāni’ iti sphuṭameva stotragrahaṇam | na hi saṃsthā, ukthyā<note><p>ukthyānītyanenaiti—ukthyasaṃsthāyā ekatvāduhuvacanavirodhāpatteriti śeṣaḥ |</p></note>nītyanena śabdenocyate | tasmātsati stotranimittatve yuktaḥ samuccaya iti | nanu vikārapakṣe 'pyadṛṣṭārthatvātpaśuyāgānāmanyonyakāryāpattyasaṃbhavādupapadyata eva samuccayaḥ | tathā hi |</p>
	      <lg>
		<l>nā ' 'numānikamātraṃ yattatpratyakṣeṇa bādhyate |</l>
		<l>virodhe sati bādho hi virodhaścaikagocaraḥ ||</l>
	      </lg>
	      <p>yadi hi pratyakṣaśrutatvameva kevalaṃ virodhanirapekṣaṃ bādhakāraṇaṃ sthāttato na kiṃcinna bādhyate kratvantaragataṃ dṛṣṭārthamadṛṣṭārthaṃ vā tulyakalpamatulyakalpaṃ vā | na caitadiṣṭam | ata ubhayoḥ pakṣayoḥ samuccayadarśanamupapannam | tathā ca vakṣyati ‘pra<note type="reference"><ref cRef="MīSū:10.4.1.1">( a. 10 pā. 4 a. 1 sū. 1 ) |</ref></note>kṛtiliṅgāsaṃyogāt’ iti | tathā ‘prā<note type="reference"><ref cRef="MīSū:10.4.4.6">( a. 10 pā. 4 a. 4 sū. 6 ) |</ref></note>jāpātyeṣu cā ' 'mnānāt’ ityādāvevaṃjātīyakānāṃ tatra tatrāvirodhātsamuccayaṃ vakṣyati | tatraivaṃ samādhimāhuḥ | astyevātra prakṛtiliṅgasaṃyogaḥ savanīyasamākhyānimittaḥ | sarve hyete savanīyaśabdenoktāḥ | tasmātsamākhyānāttulyakāryatve sati, asti virodha iti prāpnoti bādhaḥ | yadyevaṃ, tataḥ samānavidhānatve 'pi sāmānyaviśeṣalakṣaṇabādhaprasaṅgaḥ | pūrvapūrvo hi paśurmahāviṣayatvātsāmānyavihito bhavati | uttara uttaro 'lpāvakāśatvādviśeṣavihitaḥ | bādhyate ca sāmānyaṃ sāvakāśaṃ vā viśeṣeṇa niravakāśena vā | kecittvāhuḥ | sarvāntyasya kevalasya niravakāśatvādatyantaviśeṣasthatvā<pb n="1064" break="no"/>dvādhakatvaṃ bhavenna madhyamayoḥ | satyapi bahvalpaviṣayatve pramāṇagatistulyā | yathaivā ' 'gneyaḥ saṃsthācatuṣṭayaviṣayatvātsādhāraṇo bhavatyevamaindrāgno 'pi saṃsthātrayasādhāraṇaḥ | yāvatā ca yatnenāsau prāpnoti tāvatā ca pūrvo 'pi | meṣyāstu saṃsthānimittatve 'pyadoṣaḥ | na hi tadadhikā jyotiṣṭome saṃsthā 'sti | tasmādabādha iti | ucyate | yadyapi na bādhastathā 'pi vikalpastāvatprāpnoti | na hi tulyārthānāṃ kvacitsamuccayo dṛṣṭaḥ | seyamubhayataḥpāśā rajjuḥ | yadi tāvatkiṃcidapi kāryānyatvaṃ samuccayasiddhyarthamabhyupagamyate tato vikārapakṣe 'pi samuccayaḥ | atha tatra bādhaṃ samarthayituṃ kāryaikatvaṃ kalpyate tataḥ sāmā<note><p>sāmānavidhye 'pīti—sāmānavidhyāmiti pūrvapakṣe 'pītyarthaḥ |</p></note>navidhye 'pi vrīhiyavādivadasamuccaya iti | na caitatpūrvapakṣavacanamātraṃ siddhānte 'pi darśanamevāgatyā vacanīkṛtya samuccayaṃ vakṣyati ‘vacanā<note type="reference"><ref cRef="MīSū:3.6.16.15">( a. 3 pā. 6 a. 16 sū. 15 ) |</ref></note>ttu samuccayaḥ’ iti | tadavaśyaṃ vaktavyo viśeṣaḥ | sa ucyate |</p>
	      <lg>
		<l>samānavidhipakṣe hi sarve sarvāṅgabhāvinaḥ |</l>
		<l>tānnimittavaśaprāptānna samākhyā nivartayet ||</l>
	      </lg>
	      <p>sarve hi paśavaḥ sarvatra prāpnuvanto yatpūrvasaṃsthāsu pare na bhavanti tannimittābhāvāt | pratyakṣeṇa tu nimittena pūrvaḥ pūrvaḥ paratra vākyātprāpnoti | tatra kiṃ samākhyayaikakāryatvaṃ kalpayitvā bādhavikalpayoranyatara āśrīyatāmuta vākyaprāptasamuccayānurodhena kāryānyatvaṃ kalpyatāmiti vākyabalīvastvātsamuccayena bhavitavyam | yathā prayājānuyājādīnāṃ satyapi samākhyaikatve vākyasāmarthyātkāryānyatvaṃ samuccayaśca | atideśe punaḥ, samākhyayā kāryaikatvam, atideśena kāryānyatvaṃ ( tenāpi samuccayaḥ ) | tasmā<note><p>tasmācceti—kalpitādideśāpekṣavetyarthaḥ |</p></note>ccopadeśāntargatā samākhyaiva balīyasīti tatkṛtaṃ kāryaikatvamāśritya virodhādbādhaḥ parigṛhyeta | vikāre ca prakṛtiliṅgasaṃyogāpekṣā vidyata iti kāryāpattirvijñāyate | na tu samānavidhipakṣe prakṛtiliṅgasaṃyogaḥ kaścit, yena kāryāpattiravadhāryeta | kecittvāhuḥ | samānavidhitve parasparānapekṣairdravyadevatāsaṃyogaiḥ karmabhedo 'vasīyate | vikāre punaratideśaprāptayāgānuvādena guṇamātraṃ vidhīyate | tataścaika eva yāgaḥ syānna dvitīyādaya iti | sa tvayaṃ guṇavidhiraindrāgne saṃbhavennendrasarasvatyoḥ | anekadra vyadevatāvidhānena vākyabhedaprasaṅgādekāntena karmāntaratā | tenaivaṃ samarthanīyaṃ, karmāntaramevedaṃ vidhīyamānaṃ kimapūrvāntarasādhanatvaṃ pratipadyatāmuta prākṛtasavanīyāpūrvameva sādhayatviti | pūrvakḷ<note><p>pūrvakḷpteti—prakṛtikḷptamityarthaḥ |</p></note>ptāpūrvaviniyogamātre saṃbhavati nāpūrvāntaraṃ kalpayitvā tatsādhanatvādhyavasānaṃ yuktam | tathā 'ttideśaprāptasavanīyāpūrvamapi sādhanāpekṣāvelāyāṃ pratyakṣaśrutasavanīyaparityāgena na savanīyāntaraṃ gṛhṇāti | sarvāpekṣāsu prakṛtāsaṃbhavenāprakṛtagrahaṇādyāgagato 'pi <pb n="1065"/>vyāpāraḥ prākṛtenaivāpūrveṇa kḷptasaṃbandho na śaknotyapūrvāntarasaṃbandhaṃ pratipattum | kathama kḷptasāmarthyaṃ sabanīyāntaraṃ prākṛtamapūrvaṃ sādhayatīti cet | yathetarasminpakṣe 'pūrvāntaraṃ yāgagataṃ vyāpāramityadoṣaḥ | kastarhyanayorviśeṣaḥ | ucyate | yadā yāgagatavyāpāreṇāpūrvāṇyapekṣyante na tadā vaikṛtasavanīyāpūrvaṃ kḷptaṃ, yattasminnaṃśe nipatet | yadā punarapūrveṇa karmāpekṣyate tadā savanīyatvaprakṛtiliṅgasaṃyuktaṃ karmāntaraṃ vidyamānamavabudhya prākṛtaṃ nirākaroti | prakṛtau cāpūrvakalpanāvasarādvidhīyamānasavanīyacatuṣṭayānuniṣpādyapūrvacatuṣṭayaṃ kalpyate | na hi tatra jñāyate kataratpūrvataraṃ kḷptaṃ yasya sādhanāntarasaṃbandhaḥ syāt | karmālocanavelāyāṃ hi karmarūpāṇyeva dṛśyante | apūrvakalpanā 'pi yugapadbhavatīti na jñāyate viśeṣaḥ | vikārapakṣe tu jñāyate prākṛtasya pūrvataraṃ kḷptirityavaśyāvaheye 'nyatarasminkarmaṇi viprakṛṣṭaṃ prākṛtaṃ hātavyaṃ bhavatīti bādhaprasaṅgaḥ | nanu ca vikārapakṣe 'gniṣṭomasaṃsthāyā eva vikārabhūtāḥ parāḥ saṃsthā bhavanti na paraspareṇeti kevalasyā ' 'gneyasya prāptasya parairbādhātsarvatra dvitīyasya darśanaṃ na syādityetāvanmātraṃ vaktavyaṃ kimucyate tṛtīyasya darśanaṃ na prāpnotīti | naiṣa doṣaḥ | yadi tvayamaindrāgnādīnāṃ paratra prāptānāṃ bādhādadarśanaṃ brūyāttato niṣpramāṇakaṃ vadet | ayaṃ tvadarśanamātraṃ vadati | taccā ' 'gneyasya bādhānmadhyamayoścāprāptetavapannameva | tenaiva cā ' 'gneyo bādhyetetyāha—na pūrvaḥ pūrvaḥ pareṇeti | tasmātsamānavidhānāḥ || 42 ||</p>
	    </div><!-- sūtra !-->
	    <div n="43" type="sūtra">
	      <p>ukthādayaḥ samāptiviśeṣāḥ phalasādhanatvena codyamānāḥ samāptimantamāśrayamapekṣamāṇāḥ prakṛtaṃ jyotiṣṭomaṃ samāśrayantastasya nijāmagniṣṭomasaṃsthāṃ vikṛtya niviśanta iti vikāraśabdenocyante | nanu cokthyādīnāṃ samāptitve siddhe samāptimadapekṣā bhavati | na caiṣāṃ prāg jyotiṣṭomasaṃbandhātsamāptitvasiddhiḥ, ārambhamadhyāpekṣatvātsamāptiśabdapravṛtteḥ | atha prathamaṃ tatsaṃbandhastataḥ prathamaṃ kratvarthatve '<pb n="1066" break="no"/>vadhārite phalasaṃbandhābhāvāt ‘sa nityasya samatvāt’ ityevamavikāratvaprasaṅgaḥ | kiṃca |</p>
	      <lg>
		<l>grahaṇādau ca vispaṣṭe codyamāne phalaṃ prati |</l>
		<l>saṃsthānāṃ phalasaṃbandhaḥ kathamadhyavasīyate ||</l>
	      </lg>
	      <p>tatra kaicidāhuḥ | grahaṇādīnāmapi phalasaṃbandhe 'dhika<note><p>adhikaraṇaṃ gacchatyeveti—adhikaraṇavicāraḥ saṃgacchata evetyarthaḥ |</p></note>raṇaṃ gacchatyeva kiṃ jyotiṣṭomārtho dharmavidhiruta grahaṇādyartho 'pīti | saṃsthā<note><p>evamapi ‘saṃsthāstu samānavidhānāḥ’ iti sūtrasthasaṃsthāśabdānupapattiṃ śaṅkate—saṃsthāśabda ityādinā |</p></note>śabdaḥ kathamiti cet | teṣāṃ grahaṇādīnāmante vidhānātsamāptisaṃbandho 'stīti tacchabdalābhaḥ | ‘paśukāma ukthyaṃ gṛhṇīyāt’ ṣoḍaśinā vīryakāmaḥ stuvīta’ iti pūrvasamāptyuttarakālaṃ codyamānānāṃ samāptyantaravyapadeśabhāktvaṃ bhavati | anye tvāhuḥ | grahaṇādayo 'pyatra phalavatsamāptyaṅgatvena prāptā eva sādhyasādhanasaṃbandhavidhipare vākye nirvapatyāsabhativadanūdyanta iti | kutaḥ |</p>
	      <lg>
		<l>saṃkrāntavidhisāmarthye pratyaye dhāturucyate |</l>
		<l>tasmānnāmnaḥ phalaṃ hyetadbhavedindriyakāmavat ||</l>
	      </lg>
	      <p>nanu ca ‘ukthyaṃ gṛhṇīyāt’ iti sāmānādhikaraṇyaprayogānnāmāpi grahaṇādīnāmeva syāt | naitadevam | ukthyastotrasaṃbandhāddhi samāptirevokthyaśabdenocyate, tatsaṃbandhādgrahaṇa upacaryate | na ca mukhyasaṃbhave gauṇaḥ parigṛhyate | nityuṃ tu yajñasāmānādhikaraṇyenokthyādīnāṃ prayogo dṛśyate, ‘ukthyena yajetokthyo yajñaḥ’ iti | tathā ‘ṣoḍaśinā yajate ṣoḍaśī yajñaḥ' | sa<note><p>navai, naiveti ca kvacidupalabhyate |</p></note> vai ṣoḍaśī nāma yajño 'stīti | sa cātyantāvyatiriktasamāptivacanatve 'vakalpate na grahastotravacanatve | ṣoḍaśīti ca puṃliṅgaḥ samāptivacana evopapadyate | napuṃsakaliṅgasya stotravacanatvāt | yastu puṃliṅgaprayogaḥ stotre kvaciddṛśyate yathā ‘ekaviṃśaḥ ṣoḍaśī’ iti, sa gauṇa iti pratipattavyam | iha vākyaśeṣe puṃliṅgaḥ ṣoḍaśī pratīyata iti saṃsthāvacanaḥ | ‘atirātreṇa prajñākāmam’ iti vispaṣṭameva saṃsthāvacanatvam | na hi tatra kriyāntaramupāttam | yajirapi ca ṇyarthopasarjanatvena śrutaḥ kleśena pradhānīkartavyaḥ | tasmādrātrimatītya yā samāptiḥ sā phalena saṃbadhyate | yadi ca grahaṇastotrayoḥ phalasaṃbandhaḥ syāttatastayoḥ kriyātvādāśrayāpekṣā nāstīti svatantrayoreva prayogaḥ prāpnoti | tatra ca prakaraṇāmnānaprayojanamukthyādiśabdaprayogaśca na jñāyeta | tasmādapi samāptayaḥ phalavatyaḥ | kathaṃ tu prāk kratusaṃbandhātsamāptitvamiti | keci<note><p>prathamaṃ tāvadyājñikamatamāha—kecitāvadityādinā |</p></note>ttāvadāhuḥ | ‘sapta somasaṃsthā agniṣṭomo 'tyagniṣṭoma ukthyaḥ ṣoḍaśyatirātro vājapeyo 'ptoryāmaḥ iti smaraṇātsomamātrasamāptivacanatve siddhe karmāntarāṇyanādṛtya <pb n="1067"/>somayāgamātre 'pekṣite prakaraṇājjyotiṣṭomasyā ' 'śrayatvasiddhiriti | anye tu manyante | jyotiṣṭomasya kvacidabhyāsaviśeṣe samāptyantaraṃ vijñāyate yadutpadyamānamevokthyādivyapadeśaṃ labhate phalasaṃbandhaṃ ca tatra śrutibalīyastvātprakaraṇalabhyaṃ kratvarthatvaṃ bādhyate | yastvāśrayāśrayisaṃbandhaḥ so 'nuguṇatvādāśrīyate |</p>
	      <p>aparaṃ darśanam | ukthyādiśabdavācyaṃ kimapi prathamameva phalena saṃbadhyate | kiṃ punastadityapekṣāyāṃ vacanāntareṇa jyotiṣṭomasya samāptyantaraṃ vijñāyate | yadvā 'bhyāsaviśeṣa evāyaṃ vacanāntarājjyotiṣṭomasyānte niviśamānaḥ phalāya codyate | tena vā tasminvā kratuḥ saṃtiṣṭhata iti saṃsthāśabdenābhidhīyate | kecitpunarmanyante | saṃsthā nāmāntyayāgābhyāsānantaraṃ yā kriyoparatiḥ sā 'bhidhiyate | na cākriyātmakatvāttasyāḥ phalasādhanatvaṃ yuktamatastadupalakṣito 'bhyāsaścodyata iti | a<note><p>tatra svamatamāha—anye tvāhurityādinā |</p></note>nye tvāhuḥ | vacanasyātibhārābhāvādabhāvo 'pi codyamānaḥ phalasādhatvena naiva virudhyata iti | yathā ‘akurvanvihitaṃ karma’ ityatrākaraṇasyāsataḥ pratyavāyahetutvam | athavā 'styevātraudāsīnyapratipattirūpaḥ saṃkalpa ityavirodhaḥ | iha ca yathā guṇātphalaṃ bhavati yathā ca kāmyo guṇo nityamarthaṃ vikaroti tadindriyakāmā<note type="reference"><ref cRef="MīSū:2.2.adhi.11">( a. 2 pā. 2 a. 11 ) |</ref></note>dhikaraṇagodohanādhika<note type="reference"><ref cRef="MīSū:3.6.adhi.3">( a. 3 pā. 6 a. 3 ) |</ref></note>raṇābhyāmupasaṃhartavyam | taddarśayati—<q>guṇādevaṃjātīyake phalaniṣpattiḥ</q> | evaṃ hi śrūyate ‘<q>paśukāma ukthyaṃ gṛhṇīyāt' | na jyotiṣṭomakāma ukthyagrahaṇakāmo vā</q>, ityanena kratvarthatvaṃ nirākaroti | kratvarthatve hi sati, antareṇāpi kāmapadopabandhaṃ tadupakārakamevaitatkartavyamiti vijñāyate | yadi cokthyagrahaṇasvarūpamātraṃ cikīrṣyeta tato 'rthādukthyagrahaṇakāmasyaiṣa vidhirbhavedyasyaivaṃ prārthanamukthyagrahaṇasvarūpamātraṃ kathaṃ nirvartatāmiti | tattu dvayamapi paśukāmopādānādanavakḷptam | ataḥ kāmyatvādasti godohananyāyena vikāratvam | <q>tatra kathamiti</q>—itikartavyatākāṅkṣāyāṃ jyotiṣṭomagṛhītetikartavyatā 'tidiśyate | kaḥ punariha prakāro yenetikartavyatā gṛhyate | yadi tāvatsaṃnidhānaṃ tataḥ samānavidhānamevābhyupagataṃ bhavati | na hyatideśasya saṃnidhiḥ kāraṇaṃ, sārūpyaprabhavatvena vakṣyamāṇatvā<note><p>vakṣyamāṇatvāditi-saptamādhyāya iti śeṣaḥ |</p></note>t | <pb n="1068"/>atha kāryāpattyā, tatrāpi kāraṇāntaratvaṃ nirākṛta<note><p>nirākṛtamiti—‘naimittikamatulyatvāt’ iti sūtre, kiṃ kāryāpattirupadeśātideśābhyāmanyā, etayorevāntargatā vā’ ityādinā granthenāsmābhiriti śeṣaḥ |</p></note>m | na ca dīkṣaṇīyādayaḥ saṃsthādharmāḥ | yataḥ kāryāpanne saṃsthāntare bhaveyuḥ | na jyotiṣṭomasyokthyādayaḥ kārye vartante | yatastaddharmānpratipadyante | etenātideśapakṣaḥ pratyuktaḥ | yo hi manyate 'tidreśena dharmā bhaviṣyantīti, tasyāpyatideśakāraṇaṃ sārūpyaṃ nāstīti | yadyapyagniṣṭomasya saṃsthayā sāmānyamasti | jyotiṣṭomasya tu na kiṃcidukthyādisārūpyamityaprakṛtitvam | ata eva ca bhāṣyakāro 'pi <q>saṃnidhānā</q>dityetāvanmātramuktvā tūṣṇīṃbhūtaḥ | tena vaktavyametat | ucyate |</p>
	      <lg>
		<l>atideśo 'yamityetatpurastādeva sādhitam |</l>
		<l>na ca sārūpyamevaikamatideśasya kāraṇam ||</l>
	      </lg>
	      <p>yathā ‘dadhnendriyakāmasya’ ityatra vyākhyātaṃ, vinā 'pi sārūpyeṇānyathā tatphalāprāpteratideśo bhavati | sārūpyaṃ hi prakṛtyupasthāpanadvāreṇopayujyate nādṛṣṭopakāranirvṛttyā | tadihāntareṇāpi sārūpyamāśrayatvapratipattiḥ saṃnidhānādastyeva | bhāṣyakāro 'pyetadeva saṃnidhānamāha, na dīkṣaṇīyādisāmīpyam | āśrayatvena hi gṛhīto jyotiṣṭomaḥ śaknoti dīkṣaṇīyādyapūrvajānitaṃ svagataṃ vyāpāraṃ bodhayitumiti siddho 'tideśaḥ | āha | <q>kathaṃ punaryeyamitikartavyatā sā nityasya, na punarasyaiva kāmyasya, sādhāraṇī veti</q> |</p>
	      <lg>
		<l>tatra sādhāraṇītyeṣa nyāyyaḥ pakṣo 'sya saṃmataḥ |</l>
		<l>kāmyasyaiveti solluṇṭhaṃ pūrvoktākṣamayoditam ||</l>
	      </lg>
	      <lg>
		<l>yadi yuktyā vinaiveyaṃ nityasyetyabhidhīyate |</l>
		<l>kāmyasyaiveti kiṃ naitadayuktataramucyate ||</l>
	      </lg>
	      <lg>
		<l>atha tvayuktiyuktatvānnaivamabhyupagamyate |</l>
		<l>hanta sādhāraṇītyetatsayuktikamihocyatām ||</l>
	      </lg>
	      <p>yadi vinaiva pramāṇena kevalanityārthatvaṃ tvamicchasi hanta madicchayā 'pi kevalakāmyārthatvamevāstu | atha punaridamapramāṇakamiti nā ' 'śrīyate tataḥ pramāṇavatsādhāraṇyamiṣyatāmiti | tatrātiśayoktimasahamāno bhāṣyakāraḥ sādhāraṇapakṣe copakariṣyatīti <pb n="1069"/>niṣpramāṇakamapi kevalakāmyapakṣameva tāvannyāyena nirākaroti—yatra yatra <q>guṇe kāmastatra tatra kriyāyāṃ sādhyamānāyāṃ nānyatheti</q> | yadi nāma guṇaḥ<note><p>guṇa iti—kāmyo guṇa ityarthaḥ |</p></note> svātantryeṇetikartavyatāṃ grahītuṃ śaknuyāttata evaṃ syāt | sa ca kathaṃ śaknuyāt, yadi karaṇairevetikartavyatā saṃbadhyeta | yadi ca guṇānāṃ svatna eva bhāvanāviśeṣaṇatvaṃ bhavet | na tāvatkaraṇairitikartavyatā saṃbadhyata ityukta<note><p>uktamiti—indriyakāmādhikaraṇa iti śeṣaḥ |</p></note>m | saptamanavamādyayośca vakṣyati bhāvayetkathamityapekṣya bhavati na karaṇena kathamiti | yasyāṃ tu bhāvanāyāṃ dhātvarthāḥ karaṇaṃ bhavanti tasyāṃ te vastvantaranirapekṣāḥ paścāttanamaruṇaikahāyanīnyāyalamyamitikartavyatāsaṃbandhaṃ labhante | yasyāṃ punarguṇānāṃ karaṇatvaṃ tasyāṃ dhātvarthaviśeṣādvinā karaṇatvānupapatteḥ sādhyabhūṃto dhātvartho 'paro 'pekṣitavyaḥ | na hi vyāpārasāmānyasya guṇairutpattiḥ śakyā | na ca kriyāviśeṣasādhayan guṇaḥ sāmānyasādhanatvaṃ bhajate | tena yasyāṃ bhāvanāyāmavasthito guṇa itikartavyatāṃ gṛhṇāti tasyāṃ prathamatarasaṃniviṣṭo dhātvartho ddaśyate| tataśca tena tāvatsaha prathamataramaruṇaikahāyanīva nniyamaḥ | yadi hītikartavyatāgrahaṇayogyaḥ sa na bhavettato na gṛhṇīyāt | sa tu phalavattvāditikartavyatādvārabhūtabhāvanāviśeṣaṇatvācca na kathaṃcinna gṛhṇāti | tatra catuṣṭayamapyatra prathamataraṃ grahaṇaṃ prayuṅkte | bhāvanā tāvanna dhātvarthaviśeṣādvinetikartavyatāṃ śaknoti grahītum | guṇo 'pi ca na dhātvarthamanupanīya svatantraḥ śaknoti tannirapekṣabhāvanārahitatvānnirviśeṣasya ca karotyarthamātrasyānanuṣṭheyatvādavyāpāratvācca gra<note><p>grahītumiti—itikartavyatāmityarthaḥ |</p></note>hītumityāśraya<note><p>āśrayati—dhātvarthamiti śeṣaḥ |</p></note>ti | tathā, itikartavyatā guṇābhimukhaṃ gacchantī na dhātvarthamullaṅghya śaknoti gantumiti tanmukhe tāvatpatati | dhātvartho 'pi svayamitikartavyatākāṅkṣaḥ san guṇārthamapi prasthitāmetāṃ grahaṇasamarthaḥ sankimiti parityajet | ato 'tra phalāya coditānāmukthyādīnāṃ jyotiṣṭomāśrayatvenāvagatānāmitikartavyatāmākāṅkṣatāṃ prakaraṇena dīkṣaṇīyādaya upanīyamānā mārgāntarābhāvādavaśyaṃ tāvajjyotiṣṭomamukhe patanti | na hyukthyādayaḥ samāptirūpāstatparihāreṇa grahītuṃ samarthāḥ | svamukhapatitāṃśca na kathaṃcijjyotiṣṭomastānupekṣate | taddarśayati—<q>nāsau sādhyasyābhavantī sādhanena saṃbadhyate | sa hītikartavyatāviśeṣa evaṃ codyate, anena phalasya sādhana</q>mukthyādi <q>sādhakaṃ ku</q>ryāditi | yathā 'sau sādhako bhavati tathā kuryādityarthaḥ | tataśca karotisaṃsparśādbhāvanayaiva saṃbandhaḥ | evaṃ ca sati nāsti sa prakāro yena dhātvarthaṃ parihṛtyānayetikartavyatayokthyādayaḥ sādhakāḥ kriyeran | <q>kriyāyāmasādhyamānāyām</q>—ananugṛhyamāṇāyāmityarthaḥ | ye tu tenāsādhyamānāyāmiti—ukthyā<pb n="1070" break="no"/>dineti sabandhayanti teṣāṃ pūrvaprastutetikartavyatāviśeṣaparityāgādasaṃbaddhatvam | tatra tatrakriyāyāṃ sādhyamānāyāmityanena ca punaruktatvaṃ syāt | tena <q>sādhakasyāpi</q>— guṇasya, itikartavyatāmicchatā sādhyasyāsau—dhātvarthasya, ityetadabhyupagantavyam | evaṃ sāmānyalakṣaṇamuktvā saṃprati prastute viśeṣe yojayati <q>sādhyaśca jyotiṣṭoma</q> iti | tasmānna tāvatkevalakāmyārthatvam | <q>atha kasmānna</q> sādhāraṇatvamiti—balavattvena dvitīyapakṣopanyāsaḥ | siddhāntavādyāha | <q>nityavadāmnānādi</q>ti | sarvatra hyaikarūpye sati tantrasaṃbandho ghaṭate | na ca dharmānprati jyotiṣṭomasya saṃsthānāṃ caikarūpyamasti | dharmā hi kāmanimittasaṃyogābhāvānnityavadāmnāyante, yadaiva jyotiṣṭomastadaiva dīkṣaṇīyādayaḥ prayoktavyā iti | satyapi ca jyotiṣṭome vinā paśukāmādinokthyādayo na saṃbhavanti | na tvetāsu jyotiṣṭomaḥ kadācinnāsti | sarvatra samastātmanā pratyekaṃ jātivatsamavetatvāt | ata e<note><p>ete—dīkṣaṇīyādayo dharmā ityarthaḥ |</p></note>te yathāmnātā jyotiṣṭomena saha saṃbadhyante, nānityābhiḥ saṃsthābhiḥ | nanu satyapyāsāmanityatve jyotiṣṭomasyaikasya nityatvānnityavaddharmāmnānaṃ nityārthatve na virotsyate | nityāmnānaṃ tāvattaṃ prati kṛtārthaṃ bhaviṣyati | yadi tu tasminsatyevānityo 'pyaparaḥ saṃbandhaḥ kalpyate kiṃ no bādhyate | yo hyanityārthameva nityavadāmnāyate sa virudhyate naivajātīyaka iti | naitadevam | evaṃ sati tantraṃ tāvatparityaktam, aprayojakalakṣaṇāpannatvāt | yadā hi nityavadāmnānaṃ nityārthatvena tāvadvinā na bhavati kḷpte ca tādarthye nirākāṅkṣībhūte pāṭhe prasaṅgāditarasaṃbandha iti na sāmānavidhyam | itarathā hyevaṃ dharmavidhiḥ syāt, nityametān jyotiṣṭome dharmānkuryātkadācicca yadā paśukāmādayo bhavantīti, tacca <pb n="1071"/>vipratiṣiddhamekasya vidhānasya | nanu dvāvetau prakaraṇāmnānānumitau vidhī | tayoreko nityavadvidhāsyati, aparaścānityavaditi | satyaṃ prayogavacanayorbhedādavipratiṣedhaḥ | prayojyavacanāni tu nityānityaprayogavacanānuvidhānādvipratiṣidhyante | tenaiṣāṃ nityatvāvighātamicchatā 'vaśyaṃ grāhakamapi tadbhūyamevābhyupagantavyam | ataścāvyabhicārājjyotiṣṭomārthatvameva yuktamiti | na<q>nvagniṣṭomasaṃsthā 'pi kāmyeti</q>—yadā sarvasaṃsthānāmanityatvaṃ, na ca tadvyatiriktaṃ nityaṃ kiṃcijjyotiṣṭomarūpamasti tadā jyotiṣṭomena nityavadgrahaṇāttadvārabhūtena tulyakalpameva sarvāsā dharmopanayanamiti kva nityaḥ prayoga ityanavadhāraṇātkevalānityārthaṃ balādvaikalpikanyāyena bhaviṣyatītyata āha—sa nityasya samatvāditi | samau hi kratvarthapuruṣārthau vidhī | tau hi dvāvālocya ‘e<note><p>(a. 4 pā. 3 a. 3 sū. 5)</p></note>kasya tūbhayatve saṃyogapṛthaktvam’ ityevamagniṣṭomāntasya nityasyaiva kāmasaṃyoga iti | itarasya tu kevalakāmasaṃyogādanityatvamiti viśeṣaḥ | tena yadyapi prayogeṇeyamanityā tathā 'pi jyotiṣṭomasya nityatvādetasyāśca taṃ prati prāptirūpeṇa nityatvāttadgṛhītadharmaparabhāgalābhāccāgniṣṭomasyetyevaṃ dharmāṇāṃ vyapadeśaḥ | atha vokthyādiṣvapi prāptidvaye sati jyotiṣṭomāṃśena yā prāptiḥ sopadeśena, yokthyāśena sā 'tideśātmiketi vivekaḥ || 43 || 44 ||</p>
	    </div><!-- sūtra !-->
	    <div n="45" type="sūtra">
	      <p><pb n="1072"/>viśiṣṭavidhānasya nātibhāraḥ || 45 ||</p>
	    </div><!-- sūtra !-->
	    <div n="46" type="sūtra">
	      <p>ṛtukaraṇeṣu cottaravidhau yatpūrvābhāvamanuvadati sa vikārapakṣe 'vakalpate | codakaprātasya cottareṇa pūrvasya bādhitatvāt | sāmānavidhye hi pratyakṣanimittasaṃnidhānātprāpte nimitte naimittikamavaśyaṃ kartavyamiti samuccayaḥ syāt | tatra pratiṣedhaḥ pṛthagvidherupagamyamāno vākyaṃ bhindyāt | na hyatra dvitīyatṛtīyādivadviśiṣṭavidhiravakalpate | vidhipratiṣedhayorvipratiṣedhāt, paryudāsāsaṃbhavācca | sarvaśceha savanīyapaśuviṣayaḥ pūrvapakṣavādyukto nyāyaḥ siddhāntatvenānusaṃghātavyaḥ | saṃsthānimittatve hi sāmānavidhye 'pi nimittābhāvādabhāvadarśanamupapadyetaiva | siddhānte 'pi cādṛṣṭārthatvātsamuccayaprasaṅge sati kratukaraṇasamākhyā prakṛtiliṅgamiti yojyam | kecitpunarāhuḥ | pracaraṇīhomaśeṣapratipattivaddhomasya paridhyañjanena pratipādite sāmānavidhye 'pyabhāvaḥ | sidhyatīti | tatra tu vākyena svatantre vidhīyamāne kathamaprastutaṃ pratipattitvamavagamyata iti vaktavyam | satyapi ca homena pratipādane yāvatā paridhyañjanaśabdārtho nirvartate kiṃcicca śrutyocyate tāvatpunaḥ saṃbhavatyeva | tasmādyathoktena nyāyena darśanamevedamabhāvasaṃkīrtanam || 46 ||</p>
	    </div><!-- sūtra !-->
	    <div n="47" type="sūtra">
	      <p>yattvaprakṛtasya yadiśabdopabandho dvādaśāhādivannāvakalpata iti | nokthyādīnāmanyairaprakṛtaistulyatā | yadyapi hyeṣāṃ nityānityasaṃyogavirodhātprakaraṇamagrāhakamitikartavyatāyāstathā 'pi saṃnihitatvādyadiśabdavyapadeśaṃ labhante | prastutaguṇidvāreṇa vā 'prastutānāmapi guṇānāṃ prastutavyavahāraḥ saṃbhavati | prakaraṇaprāptaṃ tvagniṣṭomagrahaṇaṃ nityānuvādaḥ | athavā stotranimittatvapratipādanaparatvādarthavadevetyadoṣaḥ | kiṃ bhavati prayojanam | phalacamasavade
	      <!-- extra note 1 <note><p>सामान्यविधेरिति पा॰ ।</p></note>!-->
	      <pb n="1073" break="no"/>deveti kecit | idaṃ tu vaktavyam | satyametatprayojanaṃ na tu sarvadharmeṣu | yāvanto hi sadomānādiṣu guṇakāmāste satyapyatideśe sa evaupadeśika āśrayo 'stīti na vikṛtyantaravadvihanyante | vikṛtyantareṣu hi jyotiṣṭomasyā ' 'śrayasyābhāvādguṇakāmā yathāśrutā na bhavantīti na sidhyanti | saṃsthāsu tu yadyapyaṅgaphalaṃ nātidiśyate tathā 'pi svayamarthitvātpuruṣasya cikīrṣamāṇasya guṇopāditsāyāṃ yathāśrutāśrayasaṃbhave nānupapattirguṇakāmānām | ato yanmātramukthyādisaṃsthānimittamukthyagrahaṇastotraśastrādyaprākṛtaṃ tatra yaditaragrahastotraśastradharmātideśena kiṃcidguṇakāmagataṃ prāpnoti tanna bhavatīti prayojanam | tathedamaparaṃ, yadi samānavidhānaṃ tata ‘a<note type="reference"><ref cRef="MīSū:8.1.9.16">(a. 8 pā. 1 a. 9 sū. 16)</ref></note>vyaktāsu tu somasya’ ityanena nyāyena ye jyotiṣṭomavikārā vijñāyante teṣu sarvāḥ saṃsthā vilkapena<note><p>pravartanta iti śeṣaḥ | dharmapradeśakā bhavantīti yāvat |</p></note>, siddhānte tvagniṣṭomasaṃsthaivaikā pravartate | yatra cokthyādiviśeṣacodanā tatraiva kevalaṃ taddharmaprāptiriti prayojanaṃ siddham || 47 ||</p>
	    </div><!-- sūtra !-->
	    <trailer>iti guṇakāmānāmāśrayeṇa saha sāmānavidhyābhāvādhikaraṇam || 16 ||</trailer>
	  </div><!-- adhikaraṇa !-->
	  <trailer>iti śrībhaṭṭakumārilaviracite mīmāṃsābhāṣyavyākhyāne tantravārtike tṛtīṃyādhyāyasya ṣaṣṭhaḥ pādaḥ |</trailer>
	</div><!-- pāda !-->
	<div n="7" type="pāda">
	  <div n="1" type="adhikaraṇa">
	    <head type="toc">barhirādīnāmaṅgapradhānasādhāraṇyādhikaraṇam</head>
	    <div n="1" type="sūtra">
	      <p>samānāsamānavidhānādhikāreṇaivaitadapi prastūyate vākyaprakaraṇavirodhāvirodhadvāreṇa | darśapūrṇamāsaprakaraṇasthā vediḥ taddharmāśca khananādayastathā barhistaddharmāśca lavanādayaḥ kimarthā iti | yadyapi ‘vedyāṃ havīṣi’ ‘barhiṣi havīṃṣi’ ‘barhirlunāti’ ‘vediṃ khanati’ iti cāviśeṣitena vākyenāṅgapradhānārthatvabuddhirbhavati | tathā 'pi svātantrye <pb n="1074"/>sati laukikeṣvapi gṛhācchādanārtheṣu barhiḥṣu dharmaprasaktāvānarthakyādavaśyamapūrvasādhanatākāritaḥ saṃbandho 'bhyupagantavyaḥ | sā cāpūrvasādhanatā na vākyasāmarthyena pratīyata iti prakaraṇāllabdhavyā | tataśca pradhānamātrasya tatpra<note><p>tatprakaraṇamiti—darśapūrṇamāsaprakaraṇamityarthaḥ |</p></note>karaṇamityanena viśeṣeṇa pradhānasyaiva dharmā gamyante | satyapi ca prakaraṇasyāviśeṣakatve grāhakatvenaiva viśeṣarūpeṇa viniyojakatvādviśeṣasthāpanahetutvamityukta<note type="reference"><ref cRef="MīSū:3.4.adhi.5">(a. 3 pā. 4 a. 5) añjabhyamānādhikaraṇe bhāṣyakṛdbhiriti śeṣaḥ</ref></note>m | asaṃyuktamiti ca satyapi vākyena havirbahiḥsaṃyoge prakaraṇavirodhyarthāsaṃyogābhiprāyam | śakyau hi havirbarhiḥśabdau prakaraṇena samāveśayituṃ nāhīnavadasaṃbaddhāviti manyate || 1 ||</p>
	    </div><!-- sūtra !-->
	    <div n="2" type="sūtra">
	      <p>sarveṣāṃ vākyasaṃyogāviśeṣādityuktameva | yattu prarakaṇaṃ viśeṣeṇa viniyojakamiti, tatrā ' 'ha—atatprayuktatvāt | na prakaraṇamiha viśeṣakaṃ bhavatītyarthaḥ | kathaṃ punaḥ sthitaṃ prakaraṇasya viniyojakatvaṃ nivartate, kathaṃ vā tādarthyalakṣaṇavyatiriktaṃ ca bahudoṣa<note><p>bahudoṣamupakāralakṣaṇaṃ śeṣatvamiti | ayamāśayaḥ | yadyupakārakatvaṃ śeṣatvaṃ tadā kṛṣṇadīnāmapi paramparayā yāgādyupakārakatvādyāgāṅgatāpattiḥ | yadi vihitatvaghaṭitaṃ tadvivakṣyate tadā 'pi ‘godohanena paśukāmasya praṇayet’ iti vākyena paśvaṅgatayā vihitasya godohanasya praṇayanopakārakatvāttadaṅgatvāpattiḥ | athānyānupakārakatvaghaṭitaṃ tadā godohanasya praṇayanānyapaśūpakārakatvānnātiprasaṅga iti cet | godohanasya paśvaṅgatvameva na syādityādibahudoṣagrastatvādavaśyaṃ paroddeśapravṛttakṛtikārakatvena vihitatvarūpameva śeṣatvaṃ nirvācyamiti |</p></note>mupakāralakṣaṇaṃ śeṣatvaṃ pratijñāyate | ucyate | naiva prakaraṇasyaivaṃjātīyakeṣu viniyojakatvaṃ sthitam | ‘asaṃyu<note type="reference"><ref cRef="MīSū:3.3.4.11">(a. 3 pā. 3 a. 4 sū. 11)</ref></note>ktaṃ prakaraṇāt’ iti hyuktam | yattu virodho nāstīti | kathaṃ nāsti, yadā barhiṣāṃ prādhānyātpratyekaṃ dharmasaṃbandhe sati aṅgārthatvamapi jñāyamānaṃ prakaraṇānurodhena vyāvartyate | parastu yena kāraṇena vākyasyātiprasare bādhite nirvirodhaṃ prakaraṇamavagatavānidānīṃ tadupanyasyati laukike 'pi prāpnoti tataścā ' 'narthakyamiti | tasyottarametadeva vaktavyam | svarasapravṛttaṃ vākyaṃ yāvatyeva vispaṣṭamānarthakyaṃ tāvanmātrādeva nivartatām | na cāṅgabarhiṣāṃ laukikavadānarthakyam | atastatra bhaviṣyati | na <pb n="1075"/>cātiprasajyata iti | anenaiva cābhiprāyeṇa, upakāralakṣaṇaṃ hi taditi tādarthyameva phalena vyapadiṣṭam | yadarthaṃ hi kalpyamānaṃ prayojanavadvijñātumākāṅkṣitopakāraniṣpattyā śakyate tadarthaṃ kalpanīyam | yattu bhāṣyakāreṇātiprasaṅganivṛttyarthaṃ prakaraṇādiṃtyuktaṃ taduttara<note><p>uttaraparicodaneti—‘ārādapīti cet’ ityanena kriyamāṇaparicodanetyarthaḥ | ata idaṃ bhāṣyaṃ ‘na tadvākyaṃ hi tadarthatvāt’ ityatrotkṛṣya vyākhyeyamityāśayaḥ |</p></note>paricodanānavatāraprasaṅgādatitvaritoktamityupekṣaṇīyaṃ tāvat || 2 ||</p>
	    </div><!-- sūtra !-->
	    <div n="3" type="sūtra">
	      <p>yadi hyānarthakyāllaukikādbarhiṣo dharmanivṛttistato yatra tadānarthakyaṃ nāsti karmāntarārthe barhiṣi, tatra pravṛttiḥ prāpnoti | yadi tu kaścittannivṛttyartho hetuḥ so 'ṅegaṣvapyaviśiṣṭaḥ | tatra sauryādiṣvitarathā 'pyatideśena santyeva dharmā ityupadeśātideśaprāptirahitatvātpiṇḍapitṛyajña udāharaṇam | apūrvo hyayamanaṅgaṃ ceti sthā<note type="reference"><ref cRef="MīSū:4.3.8.29">(a. 4 pā. 3 a. 8 sū. 29) ityatreti śeṣaḥ</ref></note>syati | tenātyantāniṣṭaprasaṅga iti || 3 ||</p>
	    </div><!-- sūtra !-->
	    <div n="4" type="sūtra">
	      <p>bhavedetadyadīdaṃ vākyaṃ svatantraṃ syāt | barhirveditaddharmāṇāṃ tu yadvākyaṃ taddarśapūrṇa<pb n="1076" break="no"/>māsābhyāṃ sahaikam | tena vākyena sahaikavākyatāṃ gatamityarthaḥ | tena yattadekavākyāntargataṃ barhistasyaivaitaddharmaprāptirna bhinnavākyagatasya | na ta piṇḍapitṛyajñabarhirdarśapūrṇamāsavākyāntargatam | ato na saṃbhantsyata iti | nanu yadi darśapūrṇamāsābhyāṃ sahaikavākyatvamiṣyate tatastatprakaraṇaṃ muktvā nānyena labhyate | tacca prakaraṇaṃ pradhānamātrasyaivetyaṅgānāmasaṃbandhaḥ prāpnoti | naiṣa doṣaḥ | sarvathā lavanakhananādayastāvanna sākṣādaṅegana pradhānena nā saṃbandhuṃ śaknuvanti | yatra vedibarhiṣī tatra gamiṣyanti | vedibarhiṣorapi havirāsādanena saṃbandhaḥ | tacca darśapūrṇamāsaprayogavacanagṛhītamāsādanaṃ saṃbadhyate | evamaṅgahavirāsādanamapi tatrāntargataṃ, sāṅgasya pradhānasyaikaprayogatvāt | nanu ca yathā prayājādaya ekaprayogavacanagṛhītatve 'pi ‘guṇānāṃ<note type="reference"><ref cRef="MīSū:3.1.12.22">(a. 3 pā. 1 a. 12 sū. 22)</ref></note> ca parārthatvāt’ ityevaṃ parasparāṅgatvaṃ na pratipadyante tathā 'ṅgahaviḥsaṃbandhaṃ barhirna pratipadyate | naitadevam | yathaiva hi pradhānahavirāsādanamaṅgatayā saṃbadhyate tathā 'ṅgahavirāsādanamapyaṅgāṅgatayā saṃbhantsyate | yadi ci yaddarśapūrṇamāsārthaṃ havisthadbarhiṣyāsādayatītyevaṃ kalpyeta tatastanmātrasyaiva syānna tvevam | asyā ' 'narthakyabhayāttu svarūpe 'tikramyamāṇe kimevamatikramo 'stu yaddarśapūrṇamāsārthamuta yaddarśapūrṇamāsopakārīti | yadi tādarthyaṃ gṛhyate vākyasyātidūraṃ saṃkocaḥ kriyeta | tadupakāritvagrahaṇe tu bahutaraviṣayatvaṃ bhavati | yathā ca tadbhavati tadanugrahītavyam | aṅgāṅgamapi vinā 'pi tādarthyena tadupakārīti vijñāyate | tāvanmātrameva na taddvāraṃ yuktaṃ na tādarthyam | anupakāriṇi hi sthitaṃ nopakaroti nātadarthe | tathā ca ‘parā<note type="reference"><ref cRef="MīSū:9.2.14.44">(a. 9 pā. 2 a. 14 sū. 44)</ref></note>rthe tvarthasāmānyam’ iti vakṣya<note><p>iti vakṣyati—iti sūtreṇa pūrvapakṣayitvā ‘kriyeran vā 'rthanivṛtteḥ’ iti siddhāntasūtreṇa vakṣyatītyarthaḥ |</p></note>ti, vinā 'pi tādarthyenābhyu<note><p>abhyuditeṣṭyāmiti—‘yasya havirniruptaṃ purastāccandramā abhyudiyāt, sa tredhā taṇḍulānvibhajet | ye madhyamāḥ syustānagnaye dātre puroḍāśamaṣṭākapālaṃ nirvapet | ye sthaviṣṭhāstānindrāya pradātre dadhaṃścaruṃ, ye 'ṇiṣṭhāstānviṣṇave śipiviṣṭāya śṛte carum’ iti vākyena darśapūrṇamāsayorakālopakramanimittadoṣaparihārārthatayā vihitāyāmabhyuditeṣṭāktyirthaḥ |</p></note>diteṣṭyāṃ dadhipayasostudupakāramātradarśanātpraṇītādharmaprāptirbhavatīti | tasmādevaṃ prakaraṇādekavākyatvaṃ kalpyate yasminnakriyamāṇe darśapūrṇamāsāpūrvaṃ na sidhyati tatra tatra kartavyā iti | aṅgahavirbhirapi ca viguṇaiḥ pradhānāpūrvaṃ na niṣpadyate | tasmātpradhānāpūrvaprayuktānāmevāṅegaṣvapi kriyā yukteti || 4 ||</p>
	    </div><!-- sūtra !-->
	    <div n="5" type="sūtra">
	      <p><pb n="1077"/>yadi caivaṃjātīyakamaṅgapradhānārthaṃ tataḥ ‘prayājaśeṣeṇa havīṃṣyabhidhārayati’ ityetadaṅgapradhānārtham | tatra ca kramavākyeṣvayaṃ kramo nyāyaprāptaḥ siddhavaducyamāno hetuvannigado 'rthavattvādupapadyate ‘sa vai dhruvāmevāgre 'bhidhārayati' | kutaḥ | ‘tato hi prathamāvājyabhāgau yakṣyanbhavati’ iti | yadyājyābhāgahavirapyabhidhāraṇīyaṃ tata evaṃ vaktavyam | anyathā hi dhruvāyāmupāṃśuyājārthena kevalamabhidhāraṇaṃ syāt | tatra na cāgre 'bhidhāraṇaṃ syāt | na ca ‘tato hi prathamāvājyabhāgau’ iti hetuḥ samarthyeta | tasmātsarvārthatvamiti || 5 ||</p>
	    </div><!-- sūtra !-->
	    <trailer>iti barhirādīnāmaṅgapradhānasādhāraṇyādhikaraṇam || 1 ||</trailer>
	  </div><!-- adhikaraṇa !-->
	  <div n="2" type="adhikaraṇa">
	    <head type="toc">yajamānasaṃskārāṇāṃ pradhānamātrārthatādhikaraṇam</head>
	    <div n="6" type="sūtra">
	      <p>‘yāja<note type="reference"><ref cRef="MīSū:3.8.2.4">(a. 3 pā. 8 a. 2 sū. 4)</ref></note>mānāstu tatpradhānatvātkarmavat’ ityanenādhikaraṇena yeṣāṃ yājamānatvaṃ siddhaṃ te kiṃ yajamānasya kartṛtvāśenāṅgapradhānārthā uta bhoktṛtvāṃśena kevalapradhānārthā iti | kiṃ prāptaṃ | pūrveṇādhikaraṇena sarvārthatvam | sarvārthe hi yajamāne 'vasthitāḥ śaknuvanti sarveṣāmupakartum | na ca vyāvṛttikāraṇamastīti prāpte 'bhidhīyate |</p>
	      <lg>
		<l>yenaiva hetunaiteṣāṃ svābhigāmitvaniścayaḥ |</l>
		<l>tenaiva tu pradhānārthapratipattirapi sphuṭā ||</l>
	      </lg>
	      <p>yadi hyete kartṛtvāṃśapātino bhaveyustataḥ sarvārthatvaṃ pratipadyeran | bhoktṛtvāṃśasthāstveti | sa hi tairvinā nopa<note><p>nopapadyata iti—bhoktṛtvāṃśasyādṛṣṭarūpatvenānirjñātaprakāratvāditi śeṣaḥ |</p></note>padyate | kartṛtvaṃ tu tadabhāve 'pi yathā bhavati tathā sarvalo<pb n="1078" break="no"/>kapratyakṣam | ṛtvijāmapi ta tatsaṃbhavānnaiva tebhyo nivṛttiḥ syāt | abhīṣṭe cārthe yogyatādhānamākāṅkṣati | yatra ca yogyatvamanupajātam | na tu yajamānasya kartṛtvasvarūpamabhīṣṭam | na ca prāgebhyo na niṣpannam | yogyatāṃ cā ' 'dadhānāḥ kriyāḥ saṃskārā ityucyante | tasmādbhoktṛtvāṃśaṃ bhajante | yasya ca varmaṇaḥ phalaṃ yajamānena bhujyate taddeśasthāstasyaivopakartuṃ śaknuvanti nānyasya | pradhānasya phalaṃ puruṣairbhujyate nāṅgānāṃ, kratvarthatvāt | tasmātpradhānasyaivaṃjātīyakāḥ | āha | yadi kratornirvartakāṃśe na patanti ta<note><p>tat—tadetyarthaḥ |</p></note>t, phalasyaivāṅgaṃ prāpnuvanti | naiṣa doṣaḥ | eṣa eva hi pradhānasyopakāro yadasya phalagrahaṇāya yogyaḥ kartā kriyate | tataśca yathaivānyā<note><p>anyānyadṛṣṭārthānīti—ārādupakārakāṇyaṅgānītyarthaḥ |</p></note>nyadṛṣṭārthānyaṅgāni phalayogyatāmapi kurvanti nāṅgatvātpracyavante tathaivaite '<note><p>ete 'pīti—yājamānāḥ saṃskārā apītyarthaḥ |</p></note>pi draṣṭavyāḥ | prayojanamagnīṣomīyādivikāreṣu gamanaṃ vapanādīnāmagamanaṃ siddhānte || 6 ||</p>
	    </div><!-- sūtra !-->
	    <trailer>iti yajamānasaṃskārāṇāṃ pradhānamātrārthatādhikaraṇam || 2 ||</trailer>
	  </div><!-- adhikaraṇa !-->
	  <div n="3" type="adhikaraṇa">
	    <head type="toc">saumikavederaṅgapradhānārthatādhikaraṇam</head>
	    <div n="7" type="sūtra">
	      <p><pb n="1079"/>pūrveṇaiva nyāyaina saumikī vediḥ kevalapradhānārthā vijñāyate | iyati śakṣyāmahe 'syāṃ kartumiti yaccikīrṣitaṃ taduddeśenaivamabhidhīyate | phalavaccikīrṣitaṃ nāṅgāni | acikīrṣitatve sati cikīrṣitasiddhayarthatvena karaṇāt | evamaparyavasite cintāntaraṃ tāvatprastauti || 7 ||</p>
	    </div><!-- sūtra !-->
	    <div n="8" type="sūtra">
	      <p>saṃyogāditi vartate | paurṇamāsyamāvāsyāśabdayoḥ pradhānamātravacanatvāt ‘ānarthakyātta<note type="reference"><ref cRef="MīSū:3.1.9.18">(a. 3 pā. 1 a. 9 sū. 18)</ref></note>daṅegaṣu’ ityevamavataratoḥ pradhānavahaviḥṣveva kevaleṣu pravṛttiḥ | tasmāccaturhotrāmantreṇa pañcahotrā na pradhānahavirmātramabhibhraṣṭavyam || 8 ||</p>
	    </div><!-- sūtra !-->
	    <div n="9" type="sūtra">
	      <p>vederdeśaviśeṣātmakatvāddeśakālayośca sāṅgapradhānaprayogaviṣayatvāvadhāraṇātsarvārthatvam | yo 'pi cikīrṣāsaṃyogaḥ so 'pi phalaprāpteḥ prayogādhīnatvāttadviṣaya eva jñāyate | tasmātsāṅgapradhānārtheyamityavadhāraṇādaṅgārthā 'pi syāt | evaṃ ca<note><p>siddhānte prayojanamāha—evaṃ ca satītyādinā | pūrvapakṣe ca vyatirekeṇa prayojanaṃ sujñeyamityāśayaḥ |</p></note> sati agnīṣomīyādivikāreṣu <pb n="1080"/>nirūḍhapaśvādiṣu kartavyā || 9 ||</p>
	    </div><!-- sūtra !-->
	    <trailer>iti saumikavederaṅgapradhānārthatādhikaraṇam || 3 ||</trailer>
	  </div><!-- adhikaraṇa !-->
	  <div n="4" type="adhikaraṇa">
	    <head type="toc">abhimarśanāderaṅgapradhānasādhāraṇahavirmātrārthatādhikaraṇam</head>
	    <div n="10" type="sūtra">
	      <p>dvitīyayā yasmādguṇabhūtamabhimarśanaṃ vijñāyate tasmātsarvārthamityasaṃbaddham | sthita eva guṇatve tadviśeṣacinteyaṃ prastutā | sutarāṃ ca prātipadikārthānusāriṇā dvitīyārthena pradhānahavirmātraguṇatvaṃ prāpnoti | tasmādanupapattireva | yacca <q>paurṇamāsyarthamamāvāsyārthamiti</q> coktaṃ tadapi pūrvapakṣameva sādhayati | tenaivaṃ vaktavyam | ‘paurṇamāsīmabhimṛśet’ ityatra kālakarmatatsamudāyānāmanabhimraṣṭavyatvātpaurṇamāsīmiti gauṇena bhavitavyam | tatra prakṛtipratyayārthayoryadyapi pratyayārthasya prādhānyātprātipadikaṃ gauṇamityāpadyate tathā 'pyatra tāvatā 'pyabhimraṣṭavyaviśeṣānavagamātsamastasruvādiviṣayasaṃśayopaplave sati viśeṣo 'nyata eva labdhavya iti sākāṅkṣatvādasaṃdigdhārthaparigrahārthaṃ prathamapratītatvena ca prātipadikārthaṃ mukhyamāśritya vibhaktiḥ saptamyarye 'vakalpate paurṇamāsyāmiti | tadeva cātrā ' 'kāṅkṣitam | āsannahaviradhikāravidhinā 'bhimraṣṭavyaviśeṣasyāvadhāritatvāt | ataḥ kāladvāreṇa prayogadvāreṇa vā vyavasthārthamevedaṃ śravaṇamiti havirmātrābhimarśanam | adyāpi paurṇamāsyādiśabdena havirlakṣyate tathā 'pi tadupakāramātralakṣaṇātsarvārthatva siddhiḥ || 10 ||</p>
	    </div><!-- sūtra !-->
	    <trailer>iti abhimarśanāderaṅgapradhānasādhāraṇahavirmātrārthatādhikaraṇam || 4 ||</trailer>
	  </div><!-- adhikaraṇa !-->
	  <div n="5" type="adhikaraṇa">
	    <head type="toc">dīkṣādakṣiṇayoḥ pradhānamātrārthatādhikaraṇam</head>
	    <div n="11" type="sūtra">
	      <p><pb n="1081"/>‘phala<note type="reference"><ref cRef="MīSū:3.7.2.6">( a. 3 pā. 7 a. 2 sū. 6 ) |</ref></note>saṃyogāttu svāmiyuktaṃ pradhānasya’ ityanenaiva gatārthatvāddīkṣāṇāmanudāharaṇatvam | anye tu samarthayante | sarveṣu somakra<note><p>somakrayādiṣviti—‘dīkṣitaḥ somaṃ krīṇāti’ yo dīkṣito yadagrīṣomīyaṃ paśumālabhate’ ityādiṣvityarthaḥ |</p></note>yādiṣu dīkṣitaśabdena viniyogo dṛśyate | dīkṣāśca dīkṣitatvasiddhayarthāḥ | tacca dīkṣitatvamupādīyamānatvāttatra tatra guṇatvena vivakṣitam | ato 'ṅgapradhānārthatvaprasaktiḥ | dakṣiṇānāmṛtvigānamanārthatvādānamanasya ca sāhāyyopāditsayā prayogārthatā | tasmāccikīrṣā<note type="reference"><ref cRef="MīSū:3.7.adhi.3">( a. 3 pā. 7 a. 3 ) atratyanyāyenetyarthaḥ |</ref></note>nyāyena sāṅgapradhānaprayogaviṣayatvamiti sarvārthatvaprasaktiḥ | api ca pratyakṣamevaitaddṛśyate dakṣiṇopāttā ṛtvijo 'ṅgānyapi kurvanti | itarathā hi pradhānamātrameva tatparikrītāḥ kuryuḥ | na ca tāvanmātrārthaṃ yajamānasyaitaiḥ parikrītaiḥ prayojanam | ato yadyatparikrītāḥ kariṣyantītvavadhāryate tasmai dakṣiṇā | evaṃ ca kartṛtantratvābhidhānamekā<note type="reference"><ref cRef="MīSū:11.2.1.8">( a. 11 pā. 2 a. 1 sū. 8 ) |</ref></note>daśe yokṣyate | tasmātsarvārthatvamiti prāpte 'bhidhīyate | ‘dīkṣāḥ somasya’ ‘dakṣiṇāḥ somasya’ iti vacanātpradhānārthatā | य़stu dīkṣitaviniyogo 'ṅgeṣu sa puroḍāśakapālādivadaprayojakalakṣaṇāpatteḥ pradhānaprayuktasyaiveti jñāyate | dakṣiṇāśca pradhānārthāḥ satyaḥ prasaṅgādaṅgānāmupakurvantīti va<note type="reference"><ref cRef="MīSū:12.1.31">( a. 12 pā. 1 sū. 31 ) ityatreti śeṣaḥ |</ref></note>kṣyāmaḥ || 11 ||</p>
	    </div><!-- sūtra !-->
	    <div n="12" type="sūtra">
	      <p>nirūḍhapaśau ca ṣaṅ<note><p>ṣaḍ̣dhotṛhomeneti—‘sūrye te cakṣuṣī, vātaṃ prāṇaṃ, dyāṃ pṛṣṭhaṃ, antarikṣamātmā, aṅgairyajñaṃ, pṛthivīṃ śarīraiḥ’ iti ṣaḍ̣dhotṛmantrakeṇa homenetyarthaḥ |</p></note>̣dhotṛhomena dīkṣānugrahaṃ vadannaprāptiṃ darśayati | sarvārthatve ca <pb n="1082"/>syādeva dīkṣeti nānyenānugṛhyeta | nanu cānaṅgatve 'pyanugrahavacanamanākāṅkṣitatvādvayarthameva | naiṣa doṣaḥ | prakṛtau paraprayuktopajīvanāttatkṛta upakāra āsīditi, aprayojakatvāttadabhāve sati vaiguṇyamivā ' 'śaṅkyate, tatrānugrahavacanamupapatsyate || 12 ||</p>
	    </div><!-- sūtra !-->
	    <trailer>iti dīkṣādakṣiṇayoḥ pradhānamātrārthatādhikaraṇam || 5 ||</trailer>
	  </div><!-- adhikaraṇa !-->
	  <div n="6" type="adhikaraṇa">
	    <head type="toc">antarvedibahirvedipadalakṣitadeśaviśeṣasya yūpamānāṅgatādhikaraṇam</head>
	    <div n="13" type="sūtra">
	      <p>‘ardhamantarvedi minotyardhaṃ bahirvedi’ iti kimantarvedyekadeśo yūpāṅgatvena vidhīyate, atha bahirvedideśamiśrasaṃdhideśamātraṃ lakṣayatīti | nanu ca purastātsa<note><p>purastāditi—‘cikīrṣayā ca saṃyogāt’ ityasminnadhikaraṇa ityarthaḥ |</p></note>rvārthatvamavasthāpyedānīmayukto vicāraḥ | sthita etasminnadhikaraṇe tadadraṣṭa<note><p>taddaṣṭavyamiti—cikīrṣādhikaraṇaṃ draṣṭavyamityarthaḥ |</p></note>vyam | yadi hi vākyasaṃyogādyūpārthatā bhavetkutastadā kaimarthyavicārāvasaraḥ | sthite punardeśalakṣaṇārthatve tadarthatvātadarthatve yujyete | kiṃ prāptaṃ, prakaraṇaṃ bādhitvā yūpasya vākyasaṃyogādbhavitumarhati | lakṣaṇā hītarathā syāt | na cāntaveṃdiśabdasya śrauto 'rtho na samavaiti yato lakṣaṇāṃ pratipadyate | <pb n="1083"/>tasmāt ‘iyati śakṣyāmahe’ ityapi sāmānyaśāstraṃ yūpaviṣayamevopasaṃhṛtya vederyūpārthatvaṃ pratipattavyam | athavā pūrveṇādhikaraṇena sthite sāṅgajyotiṣṭomārthatve kiṃ yūpārthatvamapyasti nāstīti vicāryate | nanu sarvārthatvādeva siddhaṃ yūpārthatvamiti na vicāraṇīyam | na tena siddhaṃ, yūpasya paśvaṅgatvāt | jyotiṣṭomasya hi sāṅgasya vedirna paśoḥ | nanu ca paśurapi svāṅgabhūtāmaṅgebhyo dāsyati | dadyādyadi tasya svamahimnā vedirbhavet | pradhānadvāreṇa tvavatarantī tatsvarūpamātra evāvatiṣṭhate | prāpte ca vedikārye 'tideśena prāpnuvantīṃ dārśapaurṇamāsikīṃ vediṃ nirākṛtya paśvādiṣu saumikī niviśate | sā prākṛteṣveva vedikāryeṣu viniyoktavyā | na cedaṃ yūpamānaṃ prākṛtaṃ yato vediṃ labheta | tasmādaprāpteryūpasya laukikyaiva deśabuddhayā 'ntarbahirvā māne prāpte 'nena vacanenārdhasyāntarvedirniyamyata iti prāpte 'bhidhīyate || 13 ||</p>
	    </div><!-- sūtra !-->
	    <div n="14" type="sūtra">
	      <p>ubhābhyāmantarvedibahirvediśabdābhyāṃ madhyadeśo lakṣyate nāṅgāṅgibhāvo vidhīyate |</p>
	      <lg>
		<l>kutaḥ kṛtārthasaṃyoge deśakālopalakṣaṇam |</l>
		<l>sarveṣviṣṭaṃ kṛtārthau ca vediyūpāvihānyataḥ ||</l>
	      </lg>
	      <p>aṅgāṅgibhāve hi yūpo vā vedyaṅgaṃ bhavedvedirvā yūpāṅgaṃ, na caikamapyupapadyate nirākāṅkṣatvādadṛṣṭakalpanādvākyabhedaprasaṅgācca | na tāvatpaśubandhavyāpṛtasya yūpasya vediṃ pratyapekṣā 'sti | nāpi kartṛhavistadupakaraṇadhāraṇavyāpṛtāyā vedeḥ sahasrabhāgāṃśasaṃbandhini yūpe 'pekṣā | na cānyatarasya dṛṣṭopakāritvamavakalpate | kiṃ cārdhaṃ bahirvedītyaśiṣyaṃ, vidhyanuvādatvāsaṃbhavāttvatpakṣe | matpakṣe tu dvābhyāṃ vinā deśaviśeṣopalakṣaṇāsaṃbhavādavaśyaṃ śāsitavyametat | kathaṃ, samastasya yūpasyāntarbahirvā māne prāpte ‘ardhamantarvedi’ iti niyamyate, dvitīyasyārdhasya punarapyaniyamaprasaktau ‘ardhaṃ bahirvedi’ ityapi vidhātavyam | <pb n="1084"/>tataścānekārthatvādvākyabhedo minotyākhyātānuṣaṅgakleśaśca prasajyate | pākṣikasya ca nityavadanuvādo 'narthakaḥ kalpayitavyaḥ | nanu cārdhasyāntarvedisaṃbandhe vihite vidhyabhāvādardhāntaraṃ bahirvedi bhaviṣyati | bhavedevaṃ, yadi nityamantarvedi bahirvedyeva vā yūpamānaṃ prasaktaṃ syāt | samastāntarvediprasaṅge hi sati ardhapunarvacanasāmarthyātparisaṃkhyāyetarasya bahirmānaṃ gamyeta | samastasya vā bahireva prasaṅge 'rdhasyāvihitamiti tadavasthamardhāntaramadhyavasīyeta | na tvetadubhayamapyasti | ataścedṛśamavadhāraṇamardhamantarvedyeva na tvardhamevāntarvedīti | tathā sati cārdhāntaramaniyatatvātkadācidantarapi prāpnotīti na bahirbhāvaḥ sidhyatīti | nanu ca yadi samastamantarvedi minoti tato 'rdhamantarvedītyevaṃ vidhirnaiva kuryāt | kathaṃ na karoti, yadardhaṃ tattāvanniyamato 'ntarminotyetāvacca vihitaṃ netaratpratiṣiddham | tasmādubhābhyāṃ viśiṣṭa eko deśo 'bhidhīyata ityevamavākyabhedaḥ || 14 ||</p>
	    </div><!-- sūtra !-->
	    <trailer>iti antarvedibahirvedipadalakṣitadeśaviśeṣasya yūpamānāṅgatādhikaraṇam || 6 ||</trailer>
	  </div><!-- adhikaraṇa !-->
	  <div n="7" type="adhikaraṇa">
	    <head type="toc">dakṣiṇahavirdhānideśasyānuvacanārthatādhikaraṇam</head>
	    <div n="15" type="sūtra">
	      <p>‘uta yatsunvanti sāmidhenīstadanvāhuḥ’ iti śrūyate | pūrvavadeva saṃdehavicārani<pb n="1085" break="no"/>rṇayāḥ | kathaṃ na gatārthamiti cet | vispaṣṭārthadvayānupādānāt | na tvatraivaṃ dṛśyata idaṃ parasyāśiṣyamiti | mama tu śiṣyamiti | kathaṃ tarhi siddhāntasiddhiḥ | ucyate || 15 ||</p>
	    </div><!-- sūtra !-->
	    <div n="16" type="sūtra">
	      <p>somadhāraṇena tāvatpratyakṣaṃ nairapekṣyaṃ havirdhānasya, sāmidhenīnāṃ punaḥ prakṛtāvevāgnisamindhanārthatvātkḷptaṃ prayojanamiti nāstyaṅgāṅgitvāpekṣā | havirdhānaviśeṣasaṃbandhapare vākye sāmānyasaṃbandhaśaktimapi kalpayata āgneyyadhika<note type="reference"><ref cRef="MīSū:3.2.adhi.8">( a. 3 pā. 2 a. 8 ) |</ref></note>raṇokto vākyabhedo yojyaḥ | <pb n="1086"/>viśeṣeṇa sāmānyākṣepādvākyabhedaṃ pariharataḥ siddhasāmānyasaṃbandhena siddhāntapakṣeṇārthāpattikṣayo darśayitavyaḥ | asti hi prākṛtadeśopalakṣaṇatvena havirdhānayoranyatarasya prāptiḥ | tatra viśeṣamātraṃ sukhena vidhīyate | tasmādapi deśalakṣaṇā || 16 ||</p>
	    </div><!-- sūtra !-->
	    <div n="17" type="sūtra">
	      <p>havirdhānamiti, ananyaprayojanasya tādarthyavyapadeśo 'vakalpate | anyathā hi sāmidhenīdhānamityapi syāt || 17 ||</p>
	    </div><!-- sūtra !-->
	    <trailer>iti dakṣiṇahavirdhānideśasyānuvacanārthatādhikaraṇam || 7 ||</trailer>
	  </div><!-- adhikaraṇa !-->
	  <div n="8" type="adhikaraṇa">
	    <head type="toc">yajamānabhinnakartrantarapratipādanādhikaraṇam</head>
	    <div n="18" type="sūtra">
	      <p>ataḥ paraṃ samākhyāyāḥ sarvaiḥ saha virodhāvirodhacintā va<note><p>vartiṣyata iti—‘te sarvārthāḥ prayuktatvāt’ ityadhikaraṇamārabhyeti śeṣaḥ |</p></note>rtiṣyate | (hotā) hautramityādayaḥ kathaṃ viniyojikā iti | ta<note><p>‘śāstraphalaṃ prayoktari’ ityādinā kriyamāṇavicārasya balābalavicāratvābhāve nāsāṃgatyaṃ manasi nidhāya tadupodghātatayā balābalacintāśeṣatvena saṃgatiṃ tāvadupapādayati—tatretyādinā |</p></note>tra prathamaṃ tāvadupodghātaḥ kriyate | yadi hotrādayo nānābhūtā vidyante tataḥ kva te viniyujyantāmiti vicāro bhavati | yadi tu sarvameva karma yajamānena kartavyaṃ na kartrantarāṇāmavakāśo 'sti tatastatsamākhyotthāpito virodhāvirodhavicāro naiva prastotavya iti | tatra darśapūrṇamāsādīni phaladakṣi<pb n="1087" break="no"/>ṇā<note><p>phaladakṣiṇāvantīti—anena cāgnihotre parikrayānāmnānena bhāṣyakārodāhṛtasyāpi, agnihotrasyānudāharaṇatvaṃ sūcitaṃ jñeyam | vastutastu yadyapyagnihotraprakaraṇe tadaṅgatayā dakṣiṇā nā ' 'mnāyate tathā 'pi ‘aharaharyajamānaḥ svayamagnihotraṃ juhuyāt’ parvaṇi vā | brahmacārī vā juhuyāt | brahmaṇā hi sa parikrīto bhavati | kṣīrahotā vā juhuyāta, dhamena sa parikrīto bhavati’ hatyāpastambadhṛtabahvṛcabrāhmaṇe tatrāpi dakṣiṇākāryasya parikrayasyaiva vidhānāttadbalenāgnihotre 'pyanyasya kartṛtvaṃ saṃbhāvyata eveti saṃbhavatyevāgnihotrasyāpyudāharaṇatvamiti khaṇḍadevaprabhṛtīnāmabhiprāyaḥ |</p></note>vanti karmāṇyudāharaṇam | teṣu vicāraḥ, kiṃ yajamānenaiva sarvaṃ prayoktavyamuta pradhānamātre yajamānaniyamaḥ kiṃ vā pradhāneṣveva yajamāno 'nyatrānya eva | kiṃ prāptaṃ, sarve yajamānenaiva kartavyamiti | kutaḥ | prayogavacanasthaṃ hyātmanepadaṃ sāṅgāyāṃ bhāvanāyāṃ phalārthinaṃ kartṛtvena prayuṅkte | sa yatraiva kartā na syāttatkṛtamevopakāraṃ na prāpnuyāt | tasmātsvayaṃ kuryāditi | phalasya cotpadyamānasyotpādayitṛtvena prayoktā yajamāna evocyate | hotrādisamākhय़ā ca tasyaiva tattatkurvāṇasya ‘ekasya<note type="reference"><ref cRef="MīSū:3.7.9.23">( a. 3 pā. 7 a. 9 sū. 23 ) |</ref></note> karmabhedāt’ ityanena nyāyena bhaviṣyatīti manyate || 18 ||</p>
	    </div><!-- sūtra !-->
	    <div n="19" type="sūtra">
	      <p>pradhānamātravācino dhātoḥ pareṇa pratyayena tanmātrasyaiva phalārthikartṛkatvaṃ niyamyate | śeṣāṇāṃ tu nirvṛttimātraṃ pratīyate na kartṛviśeṣaḥ | tasmāttatrāniyamaḥ | nanu ca pradhānasamānakṛrtṛkatvādevāṅgānāmapi sa eva kartā setsyati | na | tatra prayojakatvenāpi kartṛtvānugrahāt | dravyotsarge hyanyena kriyamāṇe na kiṃcidyajamānena kṛtaṃ syāditi taṃ karoti | ta<note><p>tatra kṛta iti—pradhāne tu dravyotsargarūpe svayaṃ kṛta ityarthaḥ |</p></note>tra kṛte parikrayādinā kāra<note><p>kārayannityasya prāgaṅgānīti śeṣapūraṇam |</p></note>yanna kartṛtvātpracyavate | kecittu sutarāmātmanepa<pb n="1088" break="no"/>dena prayojakatvamevābhidhīyata iti samarthayante | kartrabhiprāyakriyāphalavihita<note><p>vihitasyeti—‘svaritañitaḥ kartrabhiprāye kriyāphale’ ityanayā smṛtyerthaḥ |</p></note>sya hyātmanepadasya ṇijartha eva preṣaṇādirūpeṇa saṃvidhānātmako vācyaḥ | tathā ca yajanti yājakā iti prayojyavyāpāre parasmaipadam | yajate yajamāna iti prayojakavyāpāre, ātmanepadaṃ dṛśyate | na tvetadyuktam | evaṃ hi sati pradhānamapi yathākathaṃcidanyereva kārayitavyaṃ bhavet | yadeva hi svayaṃkartṛkaṃ jātaṃ tasyaiva phalaṃ na prāpnuyāt | na ca yadṛtvijaḥ kurvanti tasya kratvarthatvādyajamānagāmi phalaṃ yujyate | kāmaṃ tu pradhānakāriṇo yajamānasya yathākathaṃcidanugraheṇa prayojakatlādṛtvigvyāpāravacanaṃ parasmaipadaṃ ṇijarthe varteta nā ' 'tmanepadam | tasmātpūrveṇaiva vyākhyānena pradhānādanyasya svayamanyo vā kartā syāditi | tatrāpi tu pratyayapratipāditā bhāvanā pratyāsannatayā phalārthikartṛtvena gamyamānā kathaṃ karaṇāṃśamātra evopasaṃhriyata iti vaktavyam | tenaivaṃ vyākhyeyaṃ, nā ' 'tmanepadena phalārthikartṛtvaṃ codyate | kiṃ tarhi | bhāvanākṣiptakartṛtvasya svataḥ phalasaṃbandhitvam | ataśca phalena karturanyatra na gantavyam | na tu phalārthino 'nyena vyāpārakaraṇaṃ virudhyate | tāvatā ca siddho 'ṅgeṣvaniyama iti || 19 ||</p>
	      <p>anvāhāryadvādaśaśatādidānaṃ karmasaṃyuktebhyo 'bhidhānāt ‘parikra<note type="reference"><ref cRef="MīSū:10.2.8.23">( a. 10 pā. 2 a. 8 sū. 23 )</ref></note>yārthaṃ vā karmasaṃyogāt’ iti daśame vakṣyati | svabhāvataśca parikrayaḥ paratra kriyate nā ' 'tmani, virodhāt | tatra yadi kadācitsvayamevāṅgāni yajamānaḥ kuryāttataḥ parikrayāsaṃbhavātparikrayo na kriyeta | tatrāsya nityavadāmnānaṃ virudhyeta | tasmāttannityatāṃ kartumavaśyaṃ parikrayārhāṇi kartrantarāṇyupādātavyāni | ataśca kvacitsvayaṃkaraṇātkvacitsaṃvidhānādyaja<pb n="1089" break="no"/>mānasya kartṛtvam | ātmanepadasyāpi parikrayavatīṃ bhāvanāmāśritasyedṛśenaiva kartṛtvena phalopayogaḥ samānakartṛka ityartho na virotsyate || 20 ||</p>
	    </div><!-- sūtra !-->
	    <trailer>iti yajamānabhinnakartrantarapratipādanādhikaraṇam || 8 ||</trailer>
	  </div><!-- adhikaraṇa !-->
	  <div n="9" type="adhikaraṇa">
	    <head type="toc">ṛtvijāṃ saṃkhyāniyamādhikaraṇam</head>
	    <div n="21" type="sūtra">
	      <p>ekasya dvayorvopādāne parikrayaḥ śakyaḥ kartumityaniyamaḥ | athavā phalasamānakartṛkatve sāmānā<note><p>sāmānādhikaraṇyeti—phalapadasāmānādhikaraṇyetyarthaḥ |</p></note>dhikaraṇyātmanepadābhyāṃ samastasya prayogasya prāpte, yanmātrametrābādhitvā parikrayavidhiraśakyastadeva bādhitavyam | sa<note><p>sa ceti—parikrayavidhirityarthaḥ |</p></note> caikena kartrā yatkiṃcitkurvatopapanna iti nānekaṃ bādhitavyamiti || 21 ||</p>
	    </div><!-- sūtra !-->
	    <div n="22" type="sūtra">
	      <p>bhinnasamākhyāniyatakartṛkapadārthayuktabhāvanāvidhinā tāvatāmupādānamiti vihitaṃ bhavati | ‘saṃ<note type="reference"><ref cRef="MīSū:2.2.8.22">( a. 2 pā. 2 a. 8 sū. 22 ) |</ref></note>jñā cotpattisaṃyogāt’ iti caiṣa nyāyo yathā karmabhedaṃ bodhayituṃ samarthastathā kartṛbhedamapīti yāvatptamākhyaṃ kartāra upādātavyāḥ || 22 ||</p>
	    </div><!-- sūtra !-->
	    <div n="23" type="sūtra">
	      <p><pb n="1090"/>vyāpriyamāṇānāmetāḥ samākhyā upalabhyante | na ca lokādavagatā iti yūpādivatkāryatastāvatparicchidyante | tataśca pāca<note><p>pācakādivāditi—gṛhi 'smindevadattaḥ pācaka ityukte yoṃ 'smin gṛhe pākakartā sa devadatta ityevaṃ pākakarmasaṃyogādyathaiva devadattaśabdārtho nirṇīyate tadvatprakṛte 'pītyarthaḥ |</p></note>kādivattattaddhautrādikarma kurvanhautrādiśabdairabhidhāsyata ityabhedaḥ || 23 ||</p>
	    </div><!-- sūtra !-->
	    <div n="24" type="sūtra">
	      <p>yadi hi karmaviniyogavelāyāmetaduttarakālaṃ vaitāḥ samākhyāḥ śrūyerannevaṃ sati na bhindyurapi | varaṇaṃ tvatyantāpravṛttānāṃ pravartanārthamabhyarthanam | tatraitāḥ śrūyante ‘brahmāṇaṃ vṛṇīte’ ityādi | na ca tadānīṃ nimittāntaraṃ dṛśyate yatkṛtaḥ samākhyābhedo bhavet | varaṇānyapi caitāni ‘eka<note type="reference"><ref cRef="MīSū:2.2.2.2">(a. 2 pā. 2 a. 2 sū. 2)</ref></note>syaivaṃ punaḥ śrutiḥ’ ityevaṃ ‘guṇa<note type="reference"><ref cRef="MīSū:2.2.9.24">(a. 2 pā. 2 a. 9 sū. 24)</ref></note>ścāpūrvasaṃyoge’ ityevaṃ yāvacchruti bhidyante | tadbhedāccopādeyānāmṛtvijāmapi tatparimāṇa eva bhedaḥ | samāsvyānāmapi ca prāganupalabdheruttarakālaṃ ca siddhavadvayavahārādvaraṇanimittataiva gamyate | nimittabhedācca naimittikabhedasiddhiḥ | dṛṣṭārthatvācca naikasyaiva kartuḥ punaḥ punarvaraṇaṃ kartuṃ śakyate | sakṛdupāttasya punarupādānānupapatteḥ | utpattivākyaśiṣṭavarītavyabādhavikalpāsaṃbhavācca na śakyaṃ tenaiva varaṇena vriyamāṇāntaraṃ saṃbandhum | ato 'pi varaṇāni bhidyante | sarvāṇi ca tānyaindravāyavādigrahaṇavadaparyāyavidhāyinā prayogavacanena gṛhyante | tadgrahaṇavaśena ca sarvartvijāṃ grahaṇam | ato yāvadvaraṇamṛtvijāṃ bhedasiddhiḥ | yattu bhāṣyakāreṇoktaṃ tasmādeṣāṃ varaṇe saṃkīrtanaṃ na vidhirityādi tadavihitavaraṇaniyamaprāṃptyabhāvā<pb n="1091" break="no"/>dayuktam | na caitāvato vākyarāśeḥ kalpitaikavākyatvasya sukhataropāyapracayalabhyasaṃkhyāmātrapratyāyanaṃ phala bhavitumarhati | tena varaṇavidhinaivānuniṣpādinī pracayaśiṣṭaiva saṃkhyā setsyatītyetadeva samarthayitavyam | na kiṃcittayā vihitayā || 24 ||</p>
	    </div><!-- sūtra !-->
	    <trailer>iti ṛtvijāṃ saṃkhyāniyamādhikaraṇam || 9 ||</trailer>
	  </div><!-- adhikaraṇa !-->
	  <div n="10" type="adhikaraṇa">
	    <head type="toc">camasādhvaryūṇāṃ pṛthaktvādhikaraṇam</head>
	    <div n="25" type="sūtra">
	      <p>adhvaryava iti samākhyānātteṣāṃ camasasaṃbandhādadhvaryupuruṣā eva camasādhvaryava iti prāpte 'bhidhīyate | pṛthaktvaniyatatvādvayapadeśānāṃ sarvaiścetaraistulyavatpṛthaktvena vyapadeśādutpattau ca varaṇāntarāmnānātpūrvavadeva bhedaḥ | yadyapi ca yajamānena vriyante tathā 'pi tadājñākaratvena vriyamāṇatvādbhavatyeva tadīyatvavyapadeśaḥ || 25 ||</p>
	    </div><!-- sūtra !-->
	    <trailer>iti camasādhvaryūṇāṃ pṛthaktvādhikaraṇam || 10 ||</trailer>
	  </div><!-- adhikaraṇa !-->
	  <div n="11" type="adhikaraṇa">
	    <head type="toc">camasādhvaryūṇāṃ bahutvādhikaraṇam</head>
	    <div n="26" type="sūtra">
	      <p><pb n="1092"/>utpattau tu bahu<note><p>‘utpattau tu bahuśruteḥ’ iti sūtrasthabhāṣyasya spaṣṭatvādavyākhyeyatāṃ matvā sūtrapāṭhamātraṃ kṛtam |</p></note>śruteḥ || 26 ||</p>
	    </div><!-- sūtra !-->
	    <trailer>iti camasādhvaryūṇāṃ bahutvādhikaraṇam || 11 ||</trailer>
	  </div><!-- adhikaraṇa !-->
	  <div n="12" type="adhikaraṇa">
	    <head type="toc">camasādhvaryūṇāṃ daśatvaniyamādhikaraṇam</head>
	    <div n="27" type="sūtra">
	      <p>bahūtvāniyame ‘pra<note type="reference"><ref cRef="MīSū:11.1.7.42">( a. 11 pā. 1 a. 7 sū. 42 ) |</ref></note>thamaṃ vā niyamyeta’ iti tritve prāpte daśapeye jyotiṣṭomavikāre daśatvānuvādātprakṛtau ca daśa vriyanta iti vijñāyate | svāmidaśatvāccamasadaśatvācca daśatvaprāptiḥ || 27 ||</p>
	    </div><!-- sūtra !-->
	    <trailer>iti camasādhvaryūṇāṃ daśatvaniyamādhikaraṇam || 12 ||</trailer>
	  </div><!-- adhikaraṇa !-->
	  <div n="13" type="adhikaraṇa">
	    <head type="toc">śamiturapṛthaktvādhikaraṇam</head>
	    <div n="28" type="sūtra">
	      <p>śamitā ca śabda<note><p>‘śamitā ca śabdabhedāt’ iti sūtrasthaṃ bhāṣyamapi suspaṣṭatvādavyākhyāya pūrvapakṣasūtrasya pāṭhamātraṃ kṛtam |</p></note>bhedāt || 28 ||</p>
	    </div><!-- sūtra !-->
	    <div n="29" type="sūtra">
	      <p><pb n="1093"/>utpattigatā samākhyā bhedikā bhavati | na ceyaṃ tadgatā | tena ‘eka<note type="reference"><ref cRef="MīSū:3.7.9.23">( a. 3 pā. 7 a. 9 sū. 23 ) |</ref></note>sya karmabhedāt’ ityevameva bhavati | nanvadhyaryvādiṣu vyāpriyamāṇeṣu ‘śamitā paśuṃ kaṇṭhe gṛhṇāti’ iti śravaṇādbhedaḥ syāt | naiṣa doṣaḥ | ya eva kaścidavyāpṛtaḥ sa eva grahīṣyati | na ca tadā sarvādhvaryupuruṣāṇāṃ sarvartvijāṃ vā vyāpāro vidyate | tadetadvakṣyati ‘i<note type="reference"><ref cRef="MīSū:3.8.10.21">( a. 3 pā. 8 a. 10 sū. 21 ) |</ref></note>taramanyasteṣāṃ yato viśeṣaḥ syāt’ iti | prāptyabhāvācca ‘yadyabrāhmaṇaḥ syāt’ iti liṅgamasādhakamato balādyajamānabiṣayaṃ kalpyate | yājamānaprakara<note><p>‘tadbrāhmaṇāya dadyāt, yadyabrāhmaṇaḥ syāt’ iti vākyasyeti śeṣaḥ | yajamānaviṣayaṃ kalpyata ityasya cānuṣaṅgeṇa śeṣapūraṇam |</p></note>ṇāmnānācca, śāmitrasya na kathaṃcidabrāhmaṇaviṣayatvaṃ vijñāyate | hiṃsātvādbrāhmaṇo necchediti cettu lyametadabrāhmaṇasyāpi | sa hi mandapratīkāraḥ sutarāṃ pratyavaiti | tena yathaiva śūdrādiḥ kathaṃcidanicchankā<note><p>kāryata iti—śabhiteti śeṣaḥ |</p></note>ryate tathaiva yo dānādivaśīkṛtaḥ kariṣya<note><p>kariṣyatīti—ārtvijyamityarthaḥ |</p></note>ti so 'nuṣṭhāsya<note><p>anuṣṭhāsyati—śāmitramityarthaḥ |</p></note>tītyavirodhaḥ | etenaiva hetunā ' 'rtvijyaṃ nindyate || 29 ||</p>
	    </div><!-- sūtra !-->
	    <trailer>iti śamiturapṛthaktvādhikaraṇam || 13 ||</trailer>
	  </div><!-- adhikaraṇa !-->
	  <div n="14" type="adhikaraṇa">
	    <head type="toc">upagātṝṇāmṛtvigbhyo 'nanyatvādhikaraṇam</head>
	    <div n="30" type="sūtra">
	      <p><pb n="1094"/>upagāśca liṅgadarśanāt<note><p>‘upagāśca liṅgadarśanāt’ ‘vikrayī tvanyaḥ’ iti sūtradvayasthamapi bhāṣyaṃ suspaṣṭatvādupekṣyādhikaraṇadvayasūtramātrasya pāṭhaḥ kṛtaḥ |</p></note> || 30 ||</p>
	    </div><!-- sūtra !-->
	    <trailer>iti upagātṝṇāmṛtvigbhyo 'nanyatvādhikaraṇam || 14 ||</trailer>
	  </div><!-- adhikaraṇa !-->
	  <div n="15" type="adhikaraṇa">
	    <head type="toc">somavikreturvṛtebhyaḥ pṛthaktvādhikaraṇam</head>
	    <div n="31" type="sūtra">
	      <p>vikrayī tvanyaḥ karmaṇo 'coditatvāt || 31 ||</p>
	    </div><!-- sūtra !-->
	    <trailer>iti somavikreturvṛtebhyaḥ pṛthaktvādhikaraṇam || 15 ||</trailer>
	  </div><!-- adhikaraṇa !-->
	  <div n="16" type="adhikaraṇa">
	    <head type="toc">sarveṣāmṛtvikśabdāvācyatādhikaraṇam</head>
	    <div n="32" type="sūtra">
	      <p>ṛtvikśabdo hi nipātyamāna eva upapadadhātupratyayasamanvite 'rthe vartate, ṛtau yajantīti ṛtvijaḥ | etasmāccetkāraṇādṛtvijo bhavanti hanta sarveṣāṃ tadaviśiṣṭamiti <pb n="1095"/>tadanusāramṛtviktvamapi sarveṣāmeva prāptam | ataścatvā<note><p>catvāra iti—darśapūrṇamāsayostāvat, brahmā—ūdhvaryuḥ—hotā—āgnīdhraśceti catvāraḥ | cāturmāsye pratiprasthātrādhikyena pañca | paśuyāge maitrāvaruṇādhikyena ca ṣaṭ | somayāge ca brahmagaṇe tāvat—brahmabra hmaṇācchaṃsyāgnīdhrapotāraścatvāraḥ | adhvaryugaṇe—adhvaryupratiprasthātṛneṣṭrunnetāraścatvāraḥ | hotṛgaṇe—hotṛmaitrāvaruṇācchāvākaprāvastutaścatvāraḥ | udnātṛgaṇe ca—udnātṛprastotṛpratihartṛsubrahmaṇyāścatvāraḥ | yajamānaḥ saptadaśa ityāhatya saptadaśa bhavantīti vastusthitiḥ |</p></note>raḥ, pañca, ṣaṭ, saptadaśetyādyā avayavā apyetasya mahānta ityevaṃ stotumavayutyavādaḥ || 32 ||</p>
	    </div><!-- sūtra !-->
	    <div n="33" type="sūtra">
	      <p><q>parisaṃkhyānāditi</q> bhāṣyakāreṇa parisaṃkhyaiva vyākhyatā | saptadaśasvanyeṣu ca prāptavatsu saptadaśapunaḥśravaṇaṃ na tāvanmātraparigrahārthaṃ, yo 'rthāditarābhāvapratyayastamāśrayituṃ, na saptadaśasvarūpaṃ pratyāpayitum | sarvatra hi dvayoḥ saṃbandhe kṛte tatsvarūpaṃ saṃsargaśca pratīyate 'nyanivṛttiśca | kvacicca kiṃcitprayojanavaśena vivakṣyate | svarūpasaṃsargāsaṃbhave ca balādeva vidhiritaranivṛttiprayojano bhavati | ataśca tridoṣatvamadoṣaḥ | svārthasya prāptatvenaiva heyatvātpratītasya ca parārthasyāparigrahe vidhyānarthakyāt | parastu <pb n="1096"/>karmakaraṇameva hetuṃ parigṛhya sati nimitte 'nyeṣvapi śabdapravṛttyavaśyaṃbhāvitvaṃ matvā ' 'ha— <q>nanu pratiṣidhyamāneṣvapī</q>ti | kāryapratiṣedhenaiva tāvatprakramate | sarvatra hi svarūpapratiṣedhāsaṃbhavātkāryaṃ pratiṣidhyate | tadyathā na mamaiṣa putraḥ, putrakārye na pravartata ityarthaḥ | evaṃ yo 'yamarthātsaptadaśabhyo 'dhikānāṃ pratiṣedhaḥ pratīyate sa kāryaviṣayo na svarūpaviṣaya iti draṣṭavyam | varaṇaṃ tu śabdapravṛttinimittatvādanu<note><p>anudāharaṇamiti—ṛtvijo vṛṇīta ityevaṃ bhāṣyoktaṃ varaṇabhṛtvikkāryodāharaṇaṃ na bhavatītyarthaḥ |</p></note>dāharaṇamiti cet | na | asminpakṣe karmayogādeva śabdaprayogasiddheḥ | itarastu svarūpāpratiṣedhāttannimittaṃ kāryamapi duṣpratiṣedhamiti kathamṛtau yajatāṃ teṣāmṛtviktvaṃ na syādityāha | siddhāntavādī tu tattvenottaraṃ vivakṣamāṇa evaṃ tarhi dvividho 'yamityādi prakramate | yadyeṣa yaugikaḥ syāttato na kutaścinnivartate | saṃskāraśabdastvayaṃ, varaṇabharaṇe<note><p>bharaṇaṃ—dakṣiṇādānamityarthaḥ |</p></note> hi saṃskārau | te yeṣāṃ na sto na te satyapi kriyāyoge tacchabdavācyā bhaviṣyanti | te ca varaṇabharaṇe saptadaśānāmeva yajamānena kriyete | tannimitatvāśrayaṇe ca ‘saptadaśartvijaḥ’ ityanuvādo 'vakalpiṣyate | anyathā tvavayavānuvādo mṛṣātvarūpaḥ kalpyeta | tasmānnātiprasaṅgaḥ | nanu ca ya ṛtvijasteṣāṃ varaṇabharaṇe yeṣāṃ ca te, ta ṛtvija itītaretarāśrayaṃ prāpnoti | naiṣa doṣaḥ | prathamaṃ tāvadāñjasyenaiṣā vacanavyaktiranviṣyate | ya ṛtvijasteṣāṃ varaṇabharaṇe iti | yadā tu vṛkṣādivatte lokavyavahāreṣvaprasiddhāstadā 'rthādayamartho bhavati varaṇena ṛtvijaḥ <pb n="1097"/>karotīti | yathaivāsya sūtrasya śāṭakaṃ vayetyukte vānena śāṭakaḥ kriyata iti hi bhāvini saṃjñāvijñānādavirodho vijñāyate tathaivātra pratyetavyam | etena ‘adhvaryuṃ vṛṇīte’ iti tadviśeṣavacanāni vyākhyātāni | evaṃ ca vriyamāṇānāmṛtvijāṃ dvitīyānirdeśo 'vakalpiṣyate | varaṇaṃ cā ' 'dhānavatkrarmaupayikāṃstānutpādayaddṛṣṭārthaṃ bhaviṣyati | vedapaurvāparyaparyālocanāttu te varaṇena kriyanta ityavasānānnāprasiddhiḥ | na<note><p>evaṃ tāvadyayāśrutaṃ bhāṣyārthamupavarṇyādhuvā tatra ca viśeṣaṃ vaktuṃ dūṣaṇe tāvadādau vadati | natvityādinā |</p></note> tvidaṃ nipātanā<note><p>nipātaneti—‘ṛtvigdadhṛk—‘ityanayā smṛtyā ṛtvikpadasya kartṛvācikvinnantatvanipātanena ṛtuyajananimittatvaṃ gamyata ityarthaḥ |</p></note>khyānadvāreṇa ṛtuyajananimittatvaṃ gamyamānaṃ satparityaktuṃ yujyate | na ca varaṇabharaṇayoḥ siddhartviksaṃbandhitvena tānuddiśya śrūyamāṇayorviparītā vacanavyaktiryuktā | yaccāprasiddhāḥ saṃskartuṃ na śakyanta iti varaṇe 'pyevaṃ tulyam | na hi kaścidaprasiddhaṃ vastu kuruṣvetyukto 'pyadhyava<note><p>nādhyasyatīti—buddhipūrvakārī tāvadaprasiddhaṃ vastu kartavyatayā na jānāti, na prayatate cetyarthaḥ |</p></note>syati | nāpi tena vyā<note><p>vyāpṛtenāpīti—abuddhipūrvakāriṇā prayatnākhyavyāpāre yadṛcchayā kiyamāṇe 'pi na tena phalaniṣpattirnaikāntādbhavatītyarthaḥ |</p></note>pṛtenāpi tannimittā niṣpattiradhyavasīyate | yadi tu vedavākyapaurvāparyeṇa jñāyata ityucyate tataḥ siddhānāmeva saṃskāraḥ sukhataramadhyavasīyate | jānāti hyevaṃ varaṇaṃ kurvanyathā vedasya prasiddhā eva kecidṛtvijaḥ | mama tu te varaṇadvāreṇa prasidhyanti, prāktasmādanyenānavadhāritatvāt | athavā tasyāpi sāmānyato 'styeva prasiddhiḥ | sarvo hi bhāvaḥ kenacidātmanā sidhyanvyavahāraṃ sādhayati | sarvātmikāyāḥ siddheḥ kvacidapyabhāvāt | ato ya ṛtau yajanti ye vā ' 'dhvaryavādikaṃ kurvanti ta ṛtvijaḥ | ke ca te, ye tatsamarthāḥ, sāmarthyarahitānāmanadhikārāt | ke ca samarthāḥ, ye vidvāṃsaḥ | tatrāpi smṛtiprāmāṇyādye brāhmaṇāstadaviśeṣaprasaṅge punarviśeṣo bhavati varaṇopāttā ya iti, tato 'pi punardakṣiṇābhirbhriyamāṇā iti | seyametairviśeṣaiḥ śabdārthasaṃbandhavyutpattirbhavati | vijñānaṃ ca tadviṣaya<pb n="1098" break="no"/>manyathā 'nyathā ca prasajyamānaṃ viśeṣaviṣayamupasaṃhriyamāṇa<note><p>upasaṃhriyamāṇamiti—ebhirviśeṣairbhavatīti pūraṇīyam |</p></note>m | akriyamāṇameva siddhamṛtviktvam | api ca varaṇabharaṇābhyāmṛtvijo votpādyeran; ṛtviktvaṃ vā | tatra ṛtvijastāvanmātṛpitṛbhyāmevotpāditā iti na punarutpattimapekṣante | tathā yogyatālakṣaṇamṛtviktvamadhyayanaśravaṇābhyāṃ siddhamiti na punaḥ sādhanīyam | vakṣyati ca ‘yājamānā<note type="reference"><ref cRef="MīSū:3.8.2.4">( a. 3 pā. 8 a. 2 sū. 4 ) |</ref></note>stu’ ityatra na yogyataiṣāṃ yajamānena kartavyeti | sarvatra ca yadanutpannaṃ tadutpādyate, kiṃ caiṣāṃ prāgvaraṇādanutpannaṃ karma pratyānamanam | nanu ṛtviktvamapyanutpannam | satyaṃ, tattu paścādapyutpadyamānaṃ na paśyāmaḥ | atha yadutpadyate tadeva ṛtviktvaṃ, tathā satyānamanameva tannānyatkiṃcit | na cedamadṛṣṭamṛtviktvam | yasya hi kāryamadṛṣṭaṃ bhavati tatsvarūpamapyadṛṣṭaṃ bhavet | ṛtvikkāryaṃ tu karmanirvṛttirdṛṣṭaiva sā kathamadṛṣṭasādhyā bhaviṣyati | yāvatā ca sā bhavati tatsarvaṃ vidvattvabrāhmaṇatvādi dṛśyata eva | yattvadṛṣṭaṃ kiṃcittatprakaraṇavaśātkarmaprayogavacanena gṛhyamāṇaṃ tadarthameva nādhvaryvāditve vyāpriyate | na ca tadvaraṇabharaṇābhyāṃ jāyata iti tayoranimittatvaṃ bhavati | āhavanīyādīnāṃ tvaprakaraṇotpattīnāmadṛṣṭopakārāṇāmanutpannāvasthānāṃ saṃskāravidhānādupapannamutpādyatvam | na hi tatra homādibhistyajyamānadravyādhāro 'pekṣitaḥ<note><p>apekṣita iti—devatāye tyaktasya dravyasya pūrvadeśavibhajanamātreṇāpi prakṣepaghaṭitahomapadārthaniṣpatterityarthaḥ |</p></note> | tenāvaśyaṃ tatsaṃbandhādadṛṣṭamevābhyupagantavyam | na ca tadagnimātrātsidhyatīti tannirvṛttyarthamadṛṣṭamevā ' 'havanīyāditvamapekṣitam | ato naiṣa dṛṣṭāntaḥ | yadi cādṛṣṭamṛtviktvaṃ varaṇabharaṇābhyāṃ janyeta, tataḥ satre 'pi yajamāneṣu tadādhātavyaṃ, tadviśeṣāścādhvaryvādayo dīkṣā<note><p>dīkṣāvākya iti—satrātmakadvādaśāhaprakaraṇe hyevaṃ śrayate ‘adhvaryugṛhapati dīkṣayitvā brahmāṇaṃ dīkṣayatitata udgātāraṃ, tato hotāraṃ tatastaṃ pratiprasthātāṃ dīkṣayitvā 'rdhino dīkṣayati—brāhmaṇācchaṃsinaṃ brahmaṇaḥ, prastotāramudrātuḥ, maitrāvaruṇaṃ hotuḥ, tatastaṃ neṣṭā dīkṣayitvā tṛtīyino dīkṣayati—āgnīdhraṃ brahmaṇaḥ, pratihartāramudrātuḥ acchāvākaṃ hotuḥ, tatastamannetā dīkṣayitvā pādino dīkṣayati—potāraṃ brahmaṇaḥ subrahmaṇyamudrātuḥ grāvastutaṃ hotuḥ, tatastamanyo brāhmaṇo dīkṣayati brahmacārī vā ' 'cāryaproṣitaḥ, iti, tadasminbākya ityarthaḥ |</p></note>vākye 'nūdyanta iti varaṇabharaṇe kartavye syātām | tatra ‘varaṇamṛ<note type="reference"><ref cRef="MīSū:10.2.10.34">( a. 10 pā. 2 a. 10 sū. 34 )</ref></note>tvijāmānamanārthatvātsatre na syātsvakarmatvāt’ ‘parikraya<note type="reference"><ref cRef="MīSū:10.2.11.35">( a. 10 pā. 2 a. 11 sū. 35 ) |</ref></note>śca tādarthyāt’ iti ca virudhyate | tasmātkarmayogyatayā 'badhāritānāmeva varaṇabharaṇābhyāmupādānaniyamaḥ karmārthaḥ kriyate | ṛtvikśabdaścāvaiguṇyāttadviṣaya evopasaṃhriyamāṇaḥ sato 'pyanyānyogyānnā ' 'lambate | satre tu svayaṃkartṛkatvādvaraṇabharaṇayoranapekṣitayoragrahaṇādvinaiva tābhyāmavaiguṇyamiti yogyatāmātreṇaivādhvaryutvādisiddhiḥ | tadyathā paurṇamāsyāṃ vinā 'pi śākhāparivāsanena yadevāṅgārāpohanakṣamaṃ <pb n="1099"/>dravyaṃ sa evopaveṣa ityadoṣaḥ | tasmā<note><p>evaṃ tarhi ṛtvikśabdasya yaugikatve ‘varaṇena ṛtvijaḥ kriyante’ ityādibhāṣyasya kā gatiriti cedata āha—tasmādityādinā |</p></note>dyathā ‘yūpasya svaruṃ karoti’ ityatrā ' 'dāne karmaśabda iti va<note><p>vakṣyatīti—<ref cRef="MīSū:4.2.1.6">( a. 4 pā. 2 a. 1 sū. 6 )</ref> ityatretyarthaḥ</p></note>kṣyati tathā 'tra bhāṣyakārasya draṣṭavyam || 33 ||</p>
	    </div><!-- sūtra !-->
	    <div n="34" type="sūtra">
	      <p>pakṣeṇeti cet<note><p>etatsūtrasthabhāṣyasya suspaṣṭatayā 'vyākhyāya sūtrasya pāṭhamātraṃ kṛtam |</p></note> || 34 ||</p>
	    </div><!-- sūtra !-->
	    <div n="35" type="sūtra">
	      <p>vaiśvānaradvādaśakapālādhikāre hyaṣṭa<note><p>aṣṭatvādaya iti‘vaiśvānaraṃ dvādaśakapālaṃ nirvapetputre jāte’ ityupakramyaivaṃ śrūyate’ yadaṣṭākapālo bhavati gāyatryaivainaṃ brahmavarcasena punāti, yannavakapālastrivṛtaivāsmiṃstejo dadhāti, yaddaśakapālo virājaivāsminnannādyaṃ dadhāti, yadekādaśakapālastriṣṭubhaivāsminnindriyaṃ dadhāti, yadadvādaśakapālo jagatyaivāsminpaśūn dadhāti ( tai. saṃ. 2-2-5 ) ityādiriti śeṣaḥ |</p></note>tvādaya uccāryamāṇāḥ svarūpeṇānupayujyamānāḥ śaknuvantyavayavatvaṃ gamayitum | stutyā copayujyante | na tviha paramasaṃkhyopāttā yadadhikārātsaptadaśatvamavayavaḥ pratīyeta | stutyarthaṃ ca syāt | tasmādṛtviktvopasaṃhārārthamevaitaditi saptadaśartvijaḥ || 35 ||</p>
	    </div><!-- sūtra !-->
	    <trailer>iti sarveṣāmṛtvikśabdāvācyatādhikaraṇam || 16 ||</trailer>
	  </div><!-- adhikaraṇa !-->
	  <div n="17" type="adhikaraṇa">
	    <head type="toc">brahmādīnāmeva ṛtviktvaniyamādhikaraṇam</head>
	    <div n="36" type="sūtra">
	      <p>prakṛtānāṃ ye kecitsaptadaśeti prāpte 'bhidhīyate | sāmānādhikaraṇyaprayogānniyamaḥ |  <pb n="1100"/>tacca dakṣiṇādānakramavākyagataṃ brahmādīnāṃ dṛśyate na camasādhvaryūṇām | yadyapi ca siddhamṛtviktvamanūdyamānaṃ na śakyamupasaṃhartumiti buddhirbhavati tathā 'pi saptadaśaśrutyapekṣitaviśeṣāvasthānaṃ tadeṣveva vedena siddhavadāśritamato 'mmākamevaṃ paricchedo bhavati nūnameta evartvija iti || 36 ||</p>
	    </div><!-- sūtra !-->
	    <div n="37" type="sūtra">
	      <p>‘ya ṛtvijaste yajamānāḥ’ iti yajamānartvikśabdau samānaviṣayau niyamya yajamānasaṃskāraṃ dīkṣāṃ brahmādiṣu kramārthamanuvadanneteṣu tau dvāvapīti darśayati | tasmādbrahmatvādikaraṇayogyeṣvevartau yajatsu ṛtviktvaṃ na sarveṣu | tadviṣayameva cartuyajanaṃ śabdasya pravṛttinimittam | yathā sāsnādimadgamanaṃ gośabdasya, yathā dhāyyāśabdaḥ sāmidhenīṣu <note><p>nipātyamāna iti—‘pāyyasāṃnāyyanikāyyadhāyyā mānahavirnivāsasābhidhenīṣu’ pā. sū. ( 3-1-129 ) ityanayā smṛtyetyarthaḥ |</p></note>nipā<pb n="1101" break="no"/>tyamānastāsvevetyavadhāraṇānnānyāsu dhīyamānāsvapi dhāyyāśabdavācyatvaṃ bhavatītyavadhāryate | tathaitavartāveva yajatsu bhavati na tu bhavatyevetyavadhārayitavyam || 37 ||</p>
	    </div><!-- sūtra !-->
	    <trailer>iti brahmādīnāmeva ṛtviktvaniyamādhikaraṇam || 17 ||</trailer>
	  </div><!-- adhikaraṇa !-->
	  <div n="18" type="adhikaraṇa">
	    <head type="toc">svāminaḥ saptadaśatvādhikaraṇam</head>
	    <div n="37" type="sūtra">
	      <p>dīkṣādakṣiṇāvākyayoḥ ṣoḍaśānāṃ saṃkīrtanāttāvanto 'vadhāritāḥ | saptadaśaḥ kasteṣāmiti na jñāyate | sadasyayajamānacamasādhvaryavaścāvaśiṣyante | tatra camasādhvaryūṇāṃ tulyakalpatvādanyatarāvadhāraṇapramāṇaṃ nāstīti sadasyayajamānayoranyataraḥ saṃdihyate | tatra karmakaratvasāmānyātsadasyagrahaṇaprasaktāvabhidhīyate | svāmisaptadaśāḥ syuriti | kathaṃ punaḥ pūrvatrartuyajamānakarmanimittatvamanabhyupagamyādhunā tatsāmānyātsvāminaḥ ṛtvikkarmābhidhīyate | ‘sadasyaṃ vṛṇīte’ iti cotpattisaṃyogādadhvaryvādivadbhedaḥ | na ca brahmaṇyavayavaprasiddhiḥ saṃbhavati | samudāyaprasiddhayā bādhitatvāt | na ca brahmaṇaḥ punarvaraṇaṃ vidhātumanuvadituṃ vā śakyam | adhvaryvādiṣvapyevameva prasaṅgāt | sarveṣu copahavādiṣu brahmamantravya<note><p>vyatirekeṇeti—‘brahmannupahavayasva’ ‘sadasyopahavayasva’ ityādinā brahmamantrāpekṣayā sadasyamantrasya pṛthagāmnānāt ‘brahmāṇameva te samāmananti’ ityādinā bhāṣyoktaṃ brahmaṇa eva sadasyatvaṃ durabhyupagamamityāśayaḥ |</p></note>tirekeṇāsya mantraḥ paṭhyate | tatra cānyāyyo vikalpa āśrīyeta | na ca camasasaṃbandhe 'pi brahmaṇaḥ saṃkīrtanaṃ sadasyaśabdenopayujyate | sāmarthyākṣiptena copadraṣṭrā sadasyenāvaśyaṃ bhavitavyam | so 'pi ca pratyavekṣaṇādṛtau yajatīti śakyo vaktum | sarve <pb n="1102"/>yājñikāśca bhedena taṃ vṛṇvate | tasmādayuktā sa<note><p>sadasyanirākriyeti—brahmavyatiriktasya sadasyasya nirākriyetyarthaḥ |</p></note>dasyanirākriyeti | ucyate |</p>
	      <lg>
		<l>kratvaṅgatvena naivaiha sadasyasya nirākriyā |</l>
		<l>camasādhvaryuvattveṣa nartvigityabhidhīyate ||</l>
	      </lg>
	      <p>sadasyo hi bhedena varītavya eva | na ca brahmā sadasyaśabdenocyate | ṛtuyajane sati varaṇenartviktvaniyamāddakṣiṇābhāgasaṃbandhadvādaśāhadīkṣāvākyayoścāsaṃkīrtanādṛtvigiti nocyate | yathā satyapi varaṇe ṛtuyajanasaṃbandhe ca kāraṇadvayāsaṃbhavāccamasādhvaryava ṛtvijo noktāḥ | svāminastu yadyapi ca varaṇaṃ nāsti tathā 'pyanyatsarvamastīti yuktamṛtviktvam | yattu sadasyo 'pi pratyavekṣaṇādyajatīti | vacanasāmarthyādevāsau vriyate, na tu kaścitpadārthastadadhīnaḥ, yenāsya vyapadeśaḥ syāt | na ca pratyavekṣaṇaṃ nāma kaścitpadārtho yenāsya kartṛviśeṣaḥ kenacitpramāṇena niyamyeta | tasmātsatyeva sadasye sūktaṃ svāmisaptadaśā iti | yattu bhāṣyakāreṇa kiṃcitsadasyanirākaraṇaparamuktaṃ tadṛtviktvanirākaraṇaparasyātirabhasavacanamityupekṣaṇīyam || 38 ||</p>
	    </div><!-- sūtra !-->
	    <trailer>iti svāminaḥ saptadaśatvādhikaraṇam || 18 ||</trailer>
	  </div><!-- adhikaraṇa !-->
	  <div n="19" type="adhikaraṇa">
	    <head type="toc">samākhyayā 'dhvaryvādīnāṃ niyatapadārthakartṛtādhikaraṇam</head>
	    <div n="39" type="sūtra">
	      <p>evaṃ kartṛbhedaṃ pratipādyedānīṃ samākhyāviniyogasya pūrvapakṣaṃ racayati sma | tatra ‘te sarvārthāḥ’ iti na jñāyate kiṃ kratvarthapuruṣārthābhiprāyamuta kratvarthasarvārthābhiprāyam | tatrāpi kiṃ vākyasaṃyuktasarvārthā utāsaṃyuktasarvārthāḥ | yadi tāvatpuruṣārthā apītyabhiprāyaḥ, sa varaṇabharaṇayoḥ prakaraṇāmnānena kratvarthatvādayuktaḥ | uktaṃ hi ‘prakara<note type="reference"><ref cRef="MīSū:3.4.5.15">( a. 3 pā. 4 a. 5 sū. 15 ) |</ref></note>ṇaviśeṣādvā tadyuktasya saṃskāro dravyavat’ ityādiṣu | tathaikā<note><p>tathā dvādaśe vakṣyatītyevaṃ pāṭha āvaśyako 'pyekādaśa iti pāṭho lekhakabhrāntimūlaka iti jñeyam |</p></note>daśe vakṣyati ‘nirdeśā<note type="reference"><ref cRef="MīSū:12.2.1.3">(a. 12 pā. 2 a. 1 sū. 3 ) |</ref></note>dvā vaidikānāṃ syāt’ iti | tasmādevaṃ tāvanna sarvārthatvam | nāpi saṃyukteṣu ‘tānpuro 'dhvaryurvi<pb n="1103" break="no"/>bhajati’ ityādikaśrutānāmanyeṣāmavataraṇamastīti | yāni tvasaṃyuktāni kāryāṇi tāni yatra tatra vede paṭhitāni yena kenacitkartrā yathāsāmarthyaṃ kartavyānīti sarvārthāḥ | prayuktatvāditi—sarvāṇi hi kāryāṇi śaknuvanti tānprayo<note><p>tānprayoktuniti-adhvaryvādīnākṣeptumityeko 'rthaḥ |</p></note>ktum | tathā<note><p>prayuktatvādityasyaiva dvitīyārthamāhatatheti | anuṣṭhātuṃ śaknuvantīti śeṣapūraṇam |</p></note> te 'pi kāryāṇi | sa<note><p>‘sarvasmai puruṣakāryāya’ iti bhāṣyārthamāha-sarvamityādinā |</p></note>rvaṃ puruṣakāryamiti—yadyatkarmaṇi puruṣaiḥ prāgvacanaviśeṣātsvasāmarthyena śakyate tattadityevaṃ yujyate, na puruṣārthābhiprāyeṇa | ye punarāhavanīyādayasteṣāṃ sarvārthatvamaprastutameva | na ca prasaṅgāducyate | svakālatvasya hetorapyasamarthatvāt | na ca tasyottarapakṣe kaścitpakṣasya hetorvā parāmarśo 'sti | yadi ca laukikakāryāpekṣayā sarvārthatvamabhidhīyate tato ‘vihā<note type="reference"><ref cRef="MīSū:12.2.1.1">( a. 12 pā. 2 a. 1 sū. 1 )</ref></note>ro laukikānāmarthaṃ sādhayetprabhutvāt’ ityuktvā ‘nirdeśā<note type="reference"><ref cRef="MīSū:12.2.1.3">( a. 12 pā. 2 a. 1 sū. 3 ) |</ref></note>dvā vaidikānāṃ syāt’ ityatra nirṇītatvādavicāryam | yadapi vedavihitāgnikāryasarvārthatvaṃ prakṛtivikṛtyoḥ, tadapi ‘agnimupanidhāya stuvate’ ityudāhṛtya ‘viśa<note type="reference"><ref cRef="MīSū:7.3.12.30">(a. 7 pā. 3 a. 12 sū. 30 ) |</ref></note>ye laukikaṃ syātsarvārthatvāt’ <note type="reference"><ref cRef="MīSū:7.3.12.31">( a. 7 pā. 3 a. 12 sū. 31 )</ref></note>‘na vaidikamarthanirdeśāt’ <note type="reference"><ref cRef="MīSū:7.3.32">( a. 7 pā. 3 sū. 32 ) |</ref></note>‘tathotpattiritareṣāṃ samatvāt’ ( dhiṣṇyāgnīnāṃ syāt ) iti nirṇītatvādavicāryam | siddhāntavacanamevaitannirākaraṇoktyabhāvāt | tasmādevaṃ varṇyate | naivedamagnīnāṃ sarvārthatvaṃ pūrvapakṣīkṛtam | kiṃ tarhi | adhikaraṇānta<note><p>adhikaraṇāntareti—‘prakṛtau vā dviruktatvāt’ ( a. 3 pā. 6 a. 1 sū. 2 ) ityanārabhyavādādhikaraṇasiddhāntasūtreṇa, khādiratvādeḥ prakṛtivikṛtyarthatve dviruktatvāpattilakṣaṇo yo 'yaṃ nyāya uktaḥ, ‘tatprakṛtyarthaṃ yathā 'nye 'nārabhyavādāḥ’ ( a. 3 pā. 6 a. 5 sū. 14 ) ityādhānādhikaraṇapūrvapakṣasūtreṇa cā ' 'dhāne 'tideśāddrạdhīkaraṇena pratipāditaśca, tenānumitaḥ pūrvapakṣo yasya siddhāntasya sa evāgnīnāṃ sarvārthatvasiddhāntaḥ ‘te sarvārthāḥ prayuktatvāt’ iti sūtravākyāpekṣayā thagbhū tena ‘agnayaśca svakālatvāt’ ityanenocyata iti padaśo 'rtha</p></note>rasūtroktanyāyapratipāditānumitapūrvapakṣaḥ siddhānta evāyaṃ sūtravākyabhedenocyate | na caitadagnikāryāpekṣayā sarvārthatvam | kiṃ tarhi | prakṛtivikṛtyapekṣayā | tatrānārabhyavādanyāyenā ' 'dhānavadeva pūrvottarapakṣau racayitavyau kimāhavanīyādayaḥ prakṛtyarthā āhosvitsarvārthā iti | tatra <pb n="1104"/>‘tatprakṛ<note type="reference"><ref cRef="MīSū:3.6.5.10">(a. 3 pā. 6 a. 5 sū. 10 ) |</ref></note>tyarthaṃ  yathānye 'nārabhyavādāḥ’ ‘prakṛtau vā<note type="reference"><ref cRef="MīSū:3.6.1.2">( a. 3 pā. 6 a. 1 sū. 2 ) |</ref></note> dviruktatvāt’ ityevaṃ prāpte 'bhidhīyate | agnayaḥ sarvārthāḥ—prakṛtivikṛtyarthā bhaveyuḥ | kutaḥ | svakālatvāt—svatantrotpattitvādityarthaḥ | tadetadvarṇitaṃ ‘sva<note type="reference"><ref cRef="MīSū:3.6.5.15">(a. 3 pā. 6 a. 5 sū. 15 ) |</ref></note>rvārthaṃ vā ' 'dhānasya svakālatvāt’ ityatra | na tvetatsarvaviṣayaṃ sarvārthatvamavakalpate |</p>
	      <lg>
		<l>dvāraṃ yeṣu parādhīnaṃ teṣu tatprāptyapekṣayā |</l>
		<l>prāpnuvantīdṛśā bhāvā na svatantrāḥ kathaṃcana ||</l>
	      </lg>
	      <lg>
		<l>śāstreṇa coditā ye hi darvihomāḥ svarūpataḥ |</l>
		<l>teṣvevā ' 'havanīyaḥ syānna yāgeṣvapyacodanāt ||</l>
	      </lg>
	      <p>yajjuhvati tadāhavanīye iti śrūyate | na yadyajeranniti | tenāvaśyamāhavanīyacodanayā tāvatpratīkṣitavyaṃ yāvat ‘caturavattaṃ juhoti’ ‘yadgrahān juhoti’ ‘yaccamasān juhoti’ iti cātideśena saṃbandhāddvāraṃ prāptam |</p>
	      <lg>
		<l>tataścā ' 'havanīyena sahaivāsyātideśataḥ |</l>
		<l>prakṛtau vā dviruktatvādityayaṃ niścayo bhavet ||</l>
	      </lg>
	      <p>tathā ca ‘tāsā<note type="reference"><ref cRef="MīSū:3.6.6.16">( a. 3 pā. 6 a. 6 sū. 16 ) |</ref></note>magniḥ prakṛtitaḥ prayājavat’ iti siddhavatprakṛtyarthatvaṃ darśitam | tathā vaikṛtacarupuroḍāśānāṃ pratyakṣahaviḥśrapaṇavidhānādgārhapatyaprāptidvāraṃ nāstītyavaśyaṃ sagārhapatyameva śrapaṇaṃ prakṛtitaḥ prāpnuvadapekṣitavyam | agniṣu paryavasitam | ṛtvikṣūttaraṃ sūtramārabhyate || 39 ||</p>
	    </div><!-- sūtra !-->
	    <div n="40" type="sūtra">
	      <p>samākhyāsaṃyogādvayavasthā bhavet | na hi hautramakurvato hotṛsamākhyā 'rthavatī bhavati | nāpi tenākriyamāṇasya hautravyapadeśo 'vakalpate | tasmādanyathānupapattyā kalpitayā śrutyā viniyogaḥ | tatra kecidāhuḥ | anyonyanirapekṣayoreva rụ̄dhirūpeṇa kartṛkarmasamākhyayoḥ prasiddhayorakṣarasārūpyeṇopatiṣṭhamānayorviniyojakatvamiti | kutaḥ |</p>
	      <lg>
		<l>saṃyogaḥ pūrvasiddho hi nimittatvaṃ prapadyate |</l>
		<l>na ceha prāksamākhyānātkiṃcitsaṃyogakāraṇam ||</l>
	      </lg>
	      <p><pb n="1105"/>hotṛśabdastāvanna hautranimitta iti rājaśabdavadeva pratyayalopaprātipadikapratyāpattyorasmaraṇādavagatametat | na ca rājaśabdādiva rājyaśabdo hotṛśabdāddhautraśabdaḥ śakyaḥ kalpayitum | na hi yathā tatra manvādibhiḥ kṣatriyasya rakṣaṇaṃ vihitaṃ tadrājakarmatvena jñāyamānaṃ pratyayārthatvaṃ pratipadyate | tatheha kenacitsāmidhenyanuvacanāderhotṛkarmatvaṃ prasiddhaṃ yannimittā samākhyā syāt | na caivaṃ sati samākhyā viniyoktrītyavasīyate | kathaṃ tarhyasatyāmavayavavyutpattau viniyogaḥ | uktametacchabdasārūpyamātrāditi | na tvetadyuktam | yadi hotuḥ karma hautramityevaṃ na vyutpādyate tato 'ntareṇaiva kartṛkarmasaṃbandhaṃ rụ̄dhyā sārūpyasamākhyayorupapannatvānnārthāpattiḥ śrutiṃ kalpayet | na hi varṇasāmānyamātreṇa śālāmālayoḥ kaścitsaṃbandhaḥ | tathā ca va<note><p>( a. 10 pā. 4 a. 23 sū. 46 ) atratyaṃ ‘nāsau kaṇvānāṃ rathaṃtaraṃ kaṇvarathaṃtara mityevaṃ kṛtvocyate’ ityevaṃ bhāṣyamarthataḥ paṭhati vakṣyatītyādinā |</p></note>kṣyati, na hi kaṇvarathaṃtare rathaṃtarasaṃbandhaḥ kaścidastīti | yadapi ca kṛte rājñaḥ karmasaṃbandhe rājyaśabdaḥ pravartata iti | tadayuktam | saṃbandhasyā ' 'dimattvaprasaṅgāt | tasmādyathaiva tatra nityayoreva śabdārthayornitya eva saṃbandhe śāstrataḥ pratīyamāne sādhutvapratipattivelāyāṃ rājaśabdamanvākhyāya rājyaśabdo 'nvākhyāyamāno yaugikastannimittaścocyamāno 'pi nityanimittatvānnā ' 'dimattvaṃ pratipadyate tathaivātra hautramiti vṛddhidarśanāddhotṛśabdāt ‘tasyedaṃ karma’ ityevamanvākhyānamiti gamyate | kena tu tattasya karmāvagatamiti | samākhyādarśanāttadeva tādṛśaṃ vacanamanumāsyāmahe | nanvitaretarāśrayaṃ prāpnoti samākhyātastadvacanaṃ, tena kḷpte saṃyoge samākhyāsiddhiriti | naiṣa doṣaḥ | samākhyā tāvatpratītirūpeṇa pratyakṣā | sā tu kena nimittena pravṛtteti pūrvapravṛttatayaiva nimittamapekṣate | na ca tadasti | tasmānnūnamīdṛśī śrutirasti, yathā hotrā kartavyametaditi | sarveṣveva liṅgādiṣvevametadbhavatīti vyākhyā<note><p>vyākhyātamiti—balābalādhikaraṇa iti śeṣaḥ |</p></note>tam | ato netaretarāśrayatvamiti | nanu cedam ‘ākhyā<note type="reference"><ref cRef="MīSū:3.3.6.13">( a. 3 pā. 3 a. 6 sū. 13 ) |</ref></note> caivaṃ tadarthatvāt’ ityanenaivādhikaraṇena siddham | satyaṃ siddhaṃ na tu tatra virodhāvirodhau vicāritau | iha tu yogyatvaprakaraṇaviśeṣātsarvārthatvaprasaktyā virodhamāśaṅkya pariharati, uttaravivakṣayā vā 'nuvadatītyapunaruktam || 40 ||</p>
	    </div><!-- sūtra !-->
	    <trailer>iti samākhyayā 'dhvaryvādīnāṃ niyatapadārthakartṛtādhikaraṇam || 19 ||</trailer>
	  </div><!-- adhikaraṇa !-->
	  <div n="20" type="adhikaraṇa">
	    <head type="toc">sāmānyasamākhyātakarturviśeṣasamākhyādinā bādhādhikaraṇam</head>
	    <div n="41" type="sūtra">
	      <p><pb n="1106"/>viśeṣasamākhyā 'pi viśeṣaśrutivadeva śīghratarapravṛtterbādhikā bhavati || 41 ||</p>
	    </div><!-- sūtra !-->
	    <div n="42" type="sūtra">
	      <p>sāmānyasamākhyāviniyogasyaivaitalliṅgam | viśeṣasamākhyāyāṃ tu kiṃcidanyaddraṣṭavyam || 42 ||</p>
	    </div><!-- sūtra !-->
	    <trailer>iti sāmānyasamākhyātakarturviśeṣasamākhyādinā bādhādhikaraṇam || 20 ||</trailer>
	  </div><!-- adhikaraṇa !-->
	  <div n="21" type="adhikaraṇa">
	    <head type="toc">praiṣāntānuvacaneṣveva maitrāvaruṇasya kartṛtāniyamādhikaraṇam</head>
	    <div n="43" type="sūtra">
	      <p>upadeśātsiddhe samākhyābādhe samastaikadeśaviṣayatvena vicāraḥ | jyotiṣṭomaprakaraṇa evaitacchrūyate ‘tasmānmaitrāvaruṇaḥ praiṣyati cānu cā ' 'ha’ iti | pradarśanārthaṃ <q>tvagnīṣomīya</q> ityuktam | tatra sarvapraiṣāṇāmādhvaryavatvaṃ, sarvānuvacanānāṃ ca hautrasamākhyanam | tatkimanenopadeśena samastaviṣayaḥ samākhyayorbādha uta kvacideveti | kiṃ prāptaṃ, praiṣānuvacanoddeśena maitrāvaruṇopādānāduddiśyamānayośca śabda<note><p>śabdapratipāditeti—ekavākyopādānāvagatatyarthaḥ |</p></note>pratipāditasāhityavivakṣānupapatteḥ <pb n="1107"/>śrūyamāṇaśca caśabdaḥ samuccayānvācayamātraṃ pratipādayati netaretarayogasamāhārau, nityaṃ samāsagamyatvāt | na cehānvācayalakṣaṇamubhayostulyatvādupapadyata iti samuccayaḥ syāt | sa ca pṛthagapi sarveṣvanuṣṭhīyamāneṣu saṃbhavatyeveti sāmānyavacanātsarvapratyayaḥ || 43 ||</p>
	    </div><!-- sūtra !-->
	    <div n="44" type="sūtra">
	      <p>na sarvapraiṣānuvacaneṣvasau bhavet | kva tarhi | puronuvākyāsu | praiṣāntānyanuvacanāni puronuvākyāḥ | tāśca prakṛtyaitadvacanaṃ pravṛttaṃ ‘tasmānmaitrāvaruṇaḥ’ iti | tāśca tādṛśyo hautra eva paṭhitā iti tasyaiva kevalasya prāpnuvanti | yastu tāsāmante yajetiśabdaḥ sa iṣṭiprakṛtikeṣu tāvadaṅgeṣvatideśenādhvaryoḥ prāpnoti | somayāgeṣvapi ‘praiṣeṣu<note type="reference"><ref cRef="MīSū:3.8.11.22">( a. 3 pā. 8 a. 11 sū. 22 ) |</ref></note> ca parādhikārāt’ ityevaṃ nivartamānaḥ ‘teṣāṃ yato viśeṣaḥ<note type="reference"><ref cRef="MīSū:3.8.10.21">(a. 3 pā. 8 a. 10 sū. 21 ) |</ref></note> syāt’ ityevaṃ maitrāvaruṇasyaiva | athavā preṣakasyobhayatra kartṛtvādvakṣyamāṇena nyāyena preṣyatvaṃ maitrāvaruṇasya kalpayitvā hotureva prāpnoti | tathā 'dhvaryoḥ ‘preṣya’ iti preṣāntarāmnānāt ‘yaja’ 
	      ityeṣa nivartamānaḥ pratiprasthātuḥ prāpnoti | śeṣāṇi tu praiṣānuvacanāni nirjñātakartṛviśeṣatvānnirākāṅkṣāṇyeveti na teṣu maitrāvaruṇavidhiḥ saṃbhavati | puronuvākyānāṃ punarubhayāṃśapātitvādekapadārthatvena ca nānākartṛtvānupapatterhoturadhvaryośca pracyavamānānāṃ sākāṅkṣatvātsaṃnidhānācca yukto maitrāvaruṇāvidhiḥ | evaṃ caśabdo 'pi sahaprayogādapi prakṛṣṭārtheḥ samarthito bhavati, praiṣasaṃnidhānāt | na ca ‘preṣya’ ityādayo 'pi praiṣāstasyaivā ' 'tmaviṣayāḥ saṃbhavanti || 44 ||</p>
	    </div><!-- sūtra !-->
	    <div n="45" type="sūtra">
	      <p><pb n="1108"/>prātaranuvāke ca hotṛdarśa<note><p>etatsūtrasthabhāṣyasya spaṣṭatvānna vyākhyātam |</p></note>nāt || 45 ||</p>
	    </div><!-- sūtra !-->
	    <trailer>iti praiṣāntānuvacaneṣveva maitrāvaruṇasya kartṛtāniyamādhikaraṇam || 21 ||</trailer>
	  </div><!-- adhikaraṇa !-->
	  <div n="22" type="adhikaraṇa">
	    <head type="toc">camasahomeṣvadhvaryukartṛtvādhikaraṇam</head>
	    <div n="46" type="sūtra">
	      <p>unnayanāsādanahomādi yāvatkiṃcidadhvaryoścamaseṣu prāpnoti tatsarvaṃ viśeṣasamākhyānāccamasādhvaryubhiḥ kartavyam || 46 ||</p>
	    </div><!-- sūtra !-->
	    <div n="47" type="sūtra">
	      <p>sā nāma viśeṣasamākhyā sāmānyasamākhyāṃ bādhate yā tannirapekṣā pravartate | camasādhvaryusamākhyā tu camaseṣvadhvaryuvadvṛttiṃ pratipādayati | tadyadi tāvadadhvaryurnaiva juhuyānna tarhi tān juhvataste camasādhvaryavo bhavanti | kāmamajuhvata eva tadvadbhāvaṃ labherannānyathā | yadi tu sa juhoti tataḥ kadācittasya vyāpṛtatvenāśaktau satyāṃ te juhvatastadvadbhaveyustasmājjuhotyadhvaryuḥ || 47 ||</p>
	    </div><!-- sūtra !-->
	    <div n="48" type="sūtra">
	      <p>vaṣaṭkāriṇaṃ prati prayojanāntarābhāvādbhakṣārthe nayane camasādhvaryuṃ netāraṃ bruvannahu<pb n="1109" break="no"/>tasya bhakṣaṇāsaṃbhavādya eva juhoti sa eva prayacchati bhakṣaṇārthaṃ taṃ ca grahītṛtvena camasā dhvaryūṇāṃ vyāpṛtatvāttebhyo 'nyamadhvaryuṃ darśayati || 48 ||</p>
	    </div><!-- sūtra !-->
	    <div n="49" type="sūtra">
	      <p>aśaktau te pratīye<note><p>‘adhvaryurvā tannyāyatvāt’ iti sūtra eva ‘yadi tu sa juhoti tataḥ kadācittasya vyāpṛtatvenāśaktau satyām’ ityādinā vyākhyātatvādadhunā sūtrasya pāṭhamātraṃ kṛtam |</p></note>ran || 49 ||</p>
	    </div><!-- sūtra !-->
	    <trailer>iti camasahomeṣvadhvaryukartṛtvādhikaraṇam || 22 ||</trailer>
	  </div><!-- adhikaraṇa !-->
	  <div n="23" type="adhikaraṇa">
	    <head type="toc">śyenādau prākṛtāṅgeṣu nānākartṛkatvādhikaraṇam</head>
	    <div n="50" type="sūtra">
	      <p>‘guṇamukhya<note type="reference"><ref cRef="MīSū:3.3.2.9">( a. 3 pā. 3 a. 2 sū. 9 )</ref></note>vyatikrame tadarthatvānmuṃkhyena vedasaṃyoga’ ityatra vyākhyātaṃ yathā 'ṅgāni <pb n="1110"/>pradhānavedavyapadeśaṃ labhanta iti | tasmācchayene sarve padārthāścodakaprāptā udgātṛbhiḥ kartavyā iti || 50 ||</p>
	    </div><!-- sūtra !-->
	    <div n="51" type="sūtra">
	      <p>u<note><p>uktamiti-guṇamukhyavyatikramādhikaraṇe svaracarcāyāṃ svayamuktamityarthaḥ |</p></note>ktaṃ, va<note><p>vakṣyata iti—( a. 5 pā. 1 a. 10 sū. 18 ) ityatra bhāṣyakāreṇetyarthaḥ |</p></note>kṣyate caitadyathā jaghanyakālatvātprayogavacanaścodakāddurbala iti | prayogavacanāśrayā ca pradhānasamākhyā, sā satyapi pratyakṣatve durbalā | yāvaccātideśena nāṅgāni prāpyante tāvatkasya kartāraṃ niyacchati | yadā tu prāptāni bhavanti tadaiṣāṃ kḷptakartṛsaṃbandhānna kadācidapekṣeti kiṃ samākhyā kariṣyati | na cātra prāptabādho bhavati, śrutikalpanena samākhyāyā viprakṛṣṭatvāt | u<note><p>( a. 3 pā. 3 a. 7 ) ityatra ‘atha yattatra tatrocyate, idamanena bādhyate’ ityādibhāṣyagranthavyākhyānāvasaraṃ ityarthaḥ |</p></note>ktaṃ hyetadyathā kḷptamūlānāṃ pramāṇānāṃ prāptabādho bhavati na kalpyamūlānāmiti | tasmātprāptakṛtagrahaṇena tadadhikārasāmarthyājjyotiṣṭomavadeva nānākartṛkaḥ syāt | yadyapi ca prakṛtāvapi samākhyayaiva nānākartārastathā 'pi kḷptasaṃbandhatvādiha śrutitulyatā | yattvaprākṛtaṃ kiṃcidāmnāyate tasya pradhānasamākhyātakartā bhaviṣyatīti darśayannāha—‘avyaktaḥ śeṣe’ iti | akḷptāvasthatvādavyakto 'yaṃ kartṛsaṃbandhaḥ kḷptādanyatra bhavitumarhati | na tvasya viṣayaḥ samyagdṛśyate | kaṇṭakavitodanādīni yadvā pradhānasamākhyāte vede paṭhyante, vedāntare vā | yadi tāvattatraiva tataḥ samā<note><p>samākhyayaiveti—audgātramiti samākhyāyāḥ sarvanāmārthavihitataddhitāntatvena sarvanāmnaśca buddhisthaprakārāvacchinnavācitvātpratyekavṛttitvāvasāyātsvasamākhyayaiva kartṛprāptirna pradhānasamākhyayetyarthaḥ |</p></note>khyayaiva teṣāṃ <pb n="1111"/>kartṛsaṃbandho na pradhānadvāreṇa | atha tu vedāntare paṭhyante tataḥ pratyakṣatve satyapi tayaiva viśeṣasamākhyayā balīyasyā bhavitavyam | athātrāpi guṇamukhyavyatikramanyā<note><p>( a. 3 pā. 3 a. 2 ) atratyanyāya ityarthaḥ |</p></note>ya āśrīyate tataḥ stotraśastrādīnāṃ jyotiṣṭomasyā ' 'dhvaryavasamākhyānādadhvaryukartṛkatvaprasaṅgaḥ | na cātra ‘mandraṃ prātaḥsavane’ ityādivatsamādhānamarita | taramānna pradhānenāṅgeṣu svasamākhyā bādhyate | sā tvautpattikena kartṛsaṃbandhena viniyuktārthā satī pradhānena gṛhyate | na cāṅgānāṃ pradhānadvāreṇā ' 'dhvaryavādisamākhyā yujyate | na hi pradhānānyādhvaryavādisamākhyābhiryujyante, guṇabhūteṣu kartṛvyāpārāt | yā ca pradhāneṣu na vyāpṛtā sā taddvāreṇāṅgeṣvavatariṣyatīti kuta etat | ṛgvedādisamākhyā pradhāneṣvaṅgeṣu cāviruddhā | tena kriyata iti ca tatra vyapadeśaḥ | sa ca pradhānaprayogavacanena vidheyatvādaṅgeṣu yujyate | pāṭhakṛtā cā ' 'dhvaryavādisamākhyā | sā yathāpāṭhameva bhavitumarhati | na cātra guṇamukhyavyatikramanyāyenānabhyupagatena kiṃcidaduṣyati | kaṇṭakavitodanādayaśca pradhānavedasamānotpattaya eva draṣṭavyāḥ | tadātmanā ca śakyam, ‘avyaktaḥ śeṣaḥ’ iti vaktuṃ, nāvaśyaṃ pradhānādevāvatarantī samākhyā 'nugṛhyate | sākṣādanugrahe 'pyananugrahe 'pi vā 'nyāṅgeṣu kṛtārthatvenāvirodhāttena prākṛtāṅgavyatirikteṣu samākhyā viniyokrīti siddham || 51 ||</p>
	    </div><!-- sūtra !-->
	    <trailer>iti śyenādau prākṛtāṅgeṣu nānākartṛkatvādhikaraṇam || 23 ||</trailer>
	  </div><!-- adhikaraṇa !-->
	  <trailer>iti śrībhaṭṭakumārilaviracite mīmāṃsābhāṣyavyākhyāne tantravārtike tṛtīyādhyāyasya saptamaḥ pādaḥ |</trailer>
	</div><!-- pāda !-->
	<div n="8" type="pāda">
	  <div n="1" type="adhikaraṇa">
	    <head type="toc">dakṣiṇādānasya yajamānakartṛkatvādhikaraṇam</head>
	    <div n="1" type="sūtra">
	      <p><pb n="1112"/>samākhyāpavādatvenaitadapi vicāryate | kiṃ parikraya ādhvaryavādiṣvāmnānāttatsamākhyātaiḥ puruṣaiḥ kartavya uta svāmineti | siddhe tvetasmin ‘anyo vā syā<note type="reference"><ref cRef="MīSū:3.7.8.20">( a. 3 pā. 7 a. 8 sū. 20 ) |</ref></note>tparikrayāmnānāt’ ityetaddraṣṭavyam | tathā svāminā laukika upāya āstheyo yathā 'dhvaryvādayaḥ svadravyeṇetarānparikrīṇate samākhyānugrahārthamiti prāpte 'bhidhīyate |</p>
	      <lg>
		<l>laukikāśrayaṇaṃ tatra yatra nānyo 'sti vaidikaḥ |</l>
		<l>vaidike dakṣiṇādāne sati kiṃ laukikāśrayaḥ ||</l>
	      </lg>
	      <p>parikrayeṇa hi sarvatra svayaṃ kartṛtvaṃ yajamānasyopapāditaṃ yadi parikrayamapi na kuryānna kvacitkartṛtvaṃ pratipadyate | laukikenopāyena pratipatsyata iti cet | na vacanādṛte svayaṃ kartṛtvabādhāsaṃbhavāt | tasmātsvāmikarma || 1 ||</p>
	    </div><!-- sūtra !-->
	    <div n="2" type="sūtra">
	      <p>upadadhyāditi parasmaipadādayājamānatve 'vadhārite varadānamṛtvikkarma | tatsiddhiśca yadi tāvacchāstrīyeṇa parikrayeṇa labhyate tato 'styeva yajamānasya kartṛtvam | atha na labhyate tato laukika upāya iti || 2 ||</p>
	    </div><!-- sūtra !-->
	    <trailer>iti dakṣiṇādānasya yajamānakartṛkatvādhikaraṇam || 1 ||</trailer>
	  </div><!-- adhikaraṇa !-->
	  <div n="2" type="adhikaraṇa">
	    <head type="toc">vapanādisaṃskārāṇāṃ yājamānatvādhikaraṇam</head>
	    <div n="3" type="sūtra">
	      <p><pb n="1113"/>kartṛtvamevaitaurvinā | viguṇamiti yathāsamākhyaṃ saṃskārāḥ || 3 ||</p>
	    </div><!-- sūtra !-->
	    <div n="4" type="sūtra">
	      <p>puruṣapradhānatvādeṣāṃ yājamānatā | guṇabhūte hi kartaryapekṣite samākhyā niyāmikā bhavati | pradhānatvaṃ ca yajamānasvāsaṃdigdhamavadhāritam | na caite kartṛtvasaṃjananārthāḥ | tairvinā 'pi siddhe kartṛtve phalamātrānutpādāt | ṛtvikphalaṃ ca dakṣiṇālābhātmakaṃ vinā 'pi tairupalabhyate na tu yājamānam | tasmādyathaiva pradhānāni puruṣārthatvādyajamānakartṛkāṇi bhavanti, evamete 'pīti, yathāprāptarūpāṇāmeva caiṣāṃ yajamānagāmitvamiti na daṃntadhāvanamadhvaryuṇā gṛhītvā yajamānasya dantāḥ kṣālayitavyāḥ | keśaśmaśruvapane 'pi nityaṃ nā<note><p>nāpitakartṛke prayojakatvenaivāsya kartṛtvamiti kvaścitpāṭhaḥ |</p></note>pitakartṛtvamiti nādhvaryoḥ kṣuragrahaṇāpattiḥ || 4 ||</p>
	    </div><!-- sūtra !-->
	    <div n="5" type="sūtra">
	      <p>adhvaryuvyāpāre ca ‘abhyanakti’ iti parasmaipadena nirdeśāt ‘abhyaṅkte’ ityātmanepadayukto vidhiryajamānasyeti gamyate || 5 ||</p>
	    </div><!-- sūtra !-->
	    <div n="6" type="sūtra">
	      <p><pb n="1114"/>yattvitarakarmavatsamākhyayā niyamyata iti | tatra samākhyā niyāmikā bhavati, yatra karturapekṣā | kva cāsau, yadarthaḥ parikrayaḥ | sa ca kartuḥ kvacidguṇatvamāpādayituṃ kriyate na saṃskārāya | taddarśayati kalpanīyo hi vapanādibhiḥ saha vinaivāpekṣayā saṃbandhaḥ | i<note><p>itareḥ—ārādupakārakairaṅgairityarthaḥ |</p></note>taraiḥ punaḥ kḷpto 'pekṣaṇāditi || 6 ||</p>
	    </div><!-- sūtra !-->
	    <div n="7" type="sūtra">
	      <p>pradhānāpūrvāśrayatvācca yajamānasya saṃskārāḥ saṃnikṛṣṭāḥ sukhamapūrveṇa grahīṣyante | tatsiddhayarthatvādvā tatraiva kartavyā iti || 7 ||</p>
	    </div><!-- sūtra !-->
	    <div n="8" type="sūtra">
	      <p>anena ca nyāyena yajamānasya, samākhyayā cartvijāṃ bhavantu virodhābhāvāt | na ca saṃskāratvātpratipradhānamāvartamānā dokṣyantīti codite vadati | naitadyuktam | sarvaṃ hi yajamānena svayaṃ kartavyaṃ parikrayeṇa vā kārayitavyam | tadyadi saṃskārānadhvaryvādayaḥ <pb n="1115"/>kuryuste parikrayasyāyogyatvenāsādhyatvānna kāritā nāpi kṛtā ityakarmāṅgameva syuḥ | tasmānnartvigyajamānānāmete samānavidhānā iti || 8 ||</p>
	    </div><!-- sūtra !-->
	    <trailer>iti vapanādisaṃskārāṇāṃ yājamānatvādhikaraṇam || 2 ||</trailer>
	  </div><!-- adhikaraṇa -->
	  <div n="3" type="adhikaraṇa">
	    <head type="toc">tapaso yājamānatvādhikaraṇam</head>
	    <div n="9" type="sūtra">
	      <p>tapaso duḥkhakaratvātkartā guṇabhūtaḥ samākhyayā niyamyata ityāśaṅkāṃ nivartayati | yasmādidamapi saṃskāravatphalapratigrahaṇayogyatvaṃ karoti | yajamānasya ca yogyatvamapratibaddhaṃ kartavyaṃ nartvijastasmādyājamānam | yogyatā ca sarvatraiva dviprakārā doṣāpanayena guṇāntaropajananena vā bhavati | tatra saṃskārā guṇāntaramupajanayanti | tapaśca doṣanirdhātaṃ karoti | yo hi jyotiṣṭomādi karoti tasyaikāntenāsminnanyasminvā janmani vihitākaraṇapratiṣiddhasevānimittā doṣāḥ santi | te cānapanītāḥ kratuviparītasvaphalo pabhogadānādatyantāviguṇasyāpi kratoḥ phalaṃ pratibadhnanti | so 'yaṃ kraturapratibandhahetuṃ kaṃcidapekṣate | tatra prakaraṇaśrutasyaiva tapaso 'vaśyaṃ kratuṃ prati kathaṃcidupakārakatvaṃ kalpayitavyam | tatrāpekṣāsaṃnidhiyogyatvairdoṣakṣapaṇakalpanameva jyāyaḥ | śakyaṃ hi duḥkhadānādadharmasya kāryavirodhinastapasā 'panayanam | yathaiva prāyaścittacaraṇādduḥkhenālpenāpi satā<pb n="1116" break="no"/>mahate duḥkhāntarāya pravṛttaḥ sannadharmo vināśyata iti vacanādgamyate tathaivātra draṣṭavyam | yāni tvakarmāṅgabhūtānyeva tapāṃsi śrūyante phalasaṃbaddhāni vā teṣāṃ phalasādhanasyāparasyābhāvātpratibandhanirākaraṇāpekṣā nāstīti svargādyeva kalpyate | yāni tu prāyaścittatapāṃsi teṣāṃ doṣāpahāramātrameva phalamiti na sarvatraikarūpatvamadhyavasātavyam || 9 ||</p>
	    </div><!-- sūtra !-->
	    <div n="10" type="sūtra">
	      <p>medhārhatvavākyaśeṣaścāmumevārthaṃ dyotayati || 10 ||</p>
	    </div><!-- sūtra !-->
	    <div n="11" type="sūtra">
	      <p>varadā<note><p>varadānavaditi—‘ya etāmiṣṭakāmupadadhyātsa trīnvarāndadyāt’ iti vacanādyathā varadānamādhvaryavaṃ tathā prakṛte 'pītyarthaḥ |</p></note>navadetaddraṣṭavyam ‘ṛttvija upavasanti’ iti || 11 ||</p>
	    </div><!-- sūtra !-->
	    <trailer>iti tapaso yājamānatvādhikaraṇam || 3 ||</trailer>
	  </div><!-- adhikaraṇa !-->
	  <div n="4" type="adhikaraṇa">
	    <head type="toc">ṛtviksaṃskārāṇāṃ sarvartvigdharmatādhikaraṇam</head>
	    <div n="12" type="sūtra">
	      <p>‘gu<note type="reference"><ref cRef="MīSū:3.8.2.6">( a. 3 pā. 8 a. 2 sū. 6 ) |</ref></note>ṇatve tasya nirdeśaḥ’ ityanena gatārthamityanyathā vyācaṣṭe, ye saṃskārāḥ santo vacanādṛtvijāṃ jātāmte kiṃ samākhyayā niyamyante neti | lohitoṣṇīṣādayo hyaudgātrā<pb n="1117" break="no"/>diṣu paṭhyamānāḥ satyapi saṃskāratve vacanādṛ<note><p>vacanāditi—anena ca prakṛtodāharaṇasya vapanādhikaraṇanyāyāviṣayatayā vicāraviṣayatvaṃ yuktamiti sūcitam |</p></note>tvijāṃ kriyamāṇāḥ samākhyāviṣayatāṃ pratipadyanta iti prāpte brūmaḥ |</p>
	      <lg>
		<l>saṃskāratvādatikrānte samākhyāgocare sati |</l>
		<l>vacanenartvijāṃ yena tenaivānyeṣvapi sthitāḥ ||</l>
	      </lg>
	      <p>ṛtviguddeśena hyete vidhīyamānāḥ pratipradhānāvṛttinyāyātsarveṣāṃ bhavanto na śakyāḥ samākhyayā bādhitum | tasmādiha na vyavasthā syāditi || 12 ||</p>
	    </div><!-- sūtra !-->
	    <trailer>iti ṛtviksaṃskārāṇāṃ sarvartvigdharmatādhikaraṇam || 4 ||</trailer>
	  </div><!-- adhikaraṇa !-->
	  <div n="5" type="adhikaraṇa">
	    <head type="toc">guṇajanyakāmānāṃ yājamānatvādhikaraṇam</head>
	    <div n="13" type="sūtra">
	      <p>pradhānakā<note><p>sautrasthakāmaśabdena prakṛtādhikaraṇaviṣayaṃ vivecayati—pradhānakāmasyetyādinā |</p></note>masya yajetetyātmanepadātsāmānādhikaraṇyādādhānagatāccā ' 'tmanepadātpradhānakartṛviṣayatve 'nya<note><p>anyataḥ siddha iti—‘śāstraphalaṃ prayoktari’ ( a. 3 pā. 7 a. 8 sū. 18 ) ityadhikaraṇanyāyenetyarthaḥ |</p></note>taḥ siddhe ye guṇakāmāḥ sadomānaviśeṣādiṣu śrutāsteṣu minuyādityanena <pb n="1118"/>samānakartṛkatvādaviruddhayā samākhyayā 'dhvaryuviṣayatve prāpte, pradhānagatenā ' 'tmanepadena samastaprayogaviṣayaḥ phalasaṃbandho yajamānaviṣayo 'vagamyata iti yadi kāmayeta yajamāna iti prakaraṇādavardhāya tadbhāgitvaṃ gamyate | tathā cādhvaryuvyāpāre parasmaipadamupapatsyate | anyathā ‘ḍumiñ prakṣepaṇe’ ityasya kartrabhiprāyakriyāphalavivakṣāyāṃ ñitvādātmanepadaṃ syāt | anayā ca śru<note><p>parasmaipadaśrutyetyarthaḥ |</p></note>tyā sāmānādhikaraṇyaṃ vākyagamyaṃ bādhitamityadoṣaḥ | tadvaśena vā yajamānaprārthanānusāro yo 'dhvaryauḥ kāma eṣa me yajamāno vṛṣṭiṃ prāpnuyāditi tadapekṣayā sāmānādhikaraṇyamaviruddham | tathāśabdena ca pūrvādhikaraṇādetāvadatidiśyate samākhyayā na niyamyata iti || 13 ||</p>
	    </div><!-- sūtra !-->
	    <div n="14" type="sūtra">
	      <p>anyatra vacanāditareṣāṃ syādiha tādṛśasya vacanasyābhāvādvayapadeśādityucyate | vāśabdopādānādyajamānavyatirekeṇa cā ' 'tmagrahaṇāccaturthyā ca vispaṣṭatādarthyapratīteḥ ‘ātmane vā yajamānāya vā’ iti kartṛdvayasya phalasaṃbandha iti śakyaṃ vijñātum || 14 ||</p>
	    </div><!-- sūtra !-->
	    <trailer>iti guṇajanyakāmānāṃ yājamānatvādhikaraṇam || 5 ||</trailer>
	  </div><!-- adhikaraṇa !-->
	  <div n="6" type="adhikaraṇa">
	    <head type="toc">protsāhanamantrāṇāṃ yājamānatvādhikaraṇam</head>
	    <div n="15" type="sūtra">
	      <p><pb n="1119"/>akarmasaṃyuktā āśīrmantrāḥ samākhyayā niyamyante | na hi tebhyaḥ phalaniṣpattiḥ | mantrāṇāmavidhāyakatvādanyasya ca phalakalpanāhetorasaṃbhavāt | yattvāśāsanaṃ tadyajamānavadadhvaryoratyutsāhakaratvenāviśiṣṭamiti prāpte yājamānā ityucyate | te hi phalāntarābhāvātpradhānaphalaprāptimāśāsate | yajamānena ca tadāśāsanīyaṃ nartvijā | tadīyasya dakṣiṇālābhasyānyathā 'pi siddhatvādyajamānācca labhyamānatvenāgneraprārthanīyatvāt | atha yajamānārthamevāsau prārthayeta tatra ‘āyurme dehi’ ityātmaviṣayaṃ sadvirudhyeta | tasmādyajamānenaiva pradhānaphalaprāptirūpeṇā ' 'tmotsāhanārthe prayoktavyā iti || 15 ||</p>
	    </div><!-- sūtra !-->
	    <div n="16" type="sūtra">
	      <p>āśīrmantraṃ ca pravasadyajamānāgnihotreṣvagnyupasthānārthaṃ proṣitasya darśayati | na cartvijaḥ proṣitasya ṛtviktvaṃ saṃbhavati karmasaṃyogābhāvāt | yajamānasya tu dravyatyāgenopapadyate | tasmāttatsāmānyāditareṣu tathātvam || 16 ||</p>
	    </div><!-- sūtra !-->
	    <trailer>iti protsāhanamantrāṇāṃ yājamānatvādhikaraṇam || 6 ||</trailer>
	  </div><!-- adhikaraṇa !-->
	  <div n="7" type="adhikaraṇa">
	    <head type="toc">dvyāmnātānāmubhayaprayojyatvādhikaraṇam</head>
	    <div n="17" type="sūtra">
	      <p><pb n="1120"/>ājyagrahaṇādimantreṣu sāmānyenā ' 'dhvaryave punarviśeṣeṇa yājamāne kāṇḍe paṭhyamāneṣu kimubhau prayoktārau vikalpena samuccayena vā 'thānyatara iti | tatrā ' 'dhvaryavatve vikalpe vā prāpte dvāvityāha | nanu ca viśeṣasamākhyānātkevalayājamānatvameva syāt | tatra vayaṃ viśeṣasamākhyāṃ balīyasīmicchāmo yatra sakṛdāmnānam | ye tu sāmānye viśeṣe ca bhedenā ' 'mnāyante teṣu yadi viśeṣasamākhyā 'ṅgī kriyate tataḥ sāmānyapāṭhasyā ' 'narthakyameva syāt | ekaviṣayatve ca sāmānyaṃ viśeṣo bādhate | satyapi tvatra mantrābhede pāṭhabhedādviṣayānyatvam | pāṭhasya hi bhedena prayojanaṃ kalpayitavyam | na ca tadubhayaprayojyatvādamyatsaṃbhavati | tasmādubhāvapīti | nanu dvayoḥ pāṭhayorekaḥ svarūpaprajñāpanārtha itaro viniyogārthaḥ syāt | tatrāpi mantrāṇāṃ karmaprakāśanārthatvādaṅgapradhānānāṃ ca samānakartṛkatvādyatraivā ' 'jyagrahaṇādi kāryamāmnātaṃ tatraiva samākhyātenaiva kartrā viniyogo yuktaḥ | tatraiva ca mantrasya prayojyatvenāvagatasya kartṛviśeṣākāṅkṣā bhavati netaratra | rūpamātraprajñāpanasyāntareṇāpi karmakālaprayogamadhyayanamātreṇaiva siddhatvāt | ājyagrahaṇādi cāsaṃdigvamādhvaryavam | tasmānna yajamānena prayoktavyā iti | ucyate | yājamāne 'pi rūpamātrādevāntareṇāpi kāryaṃ prayojyatvenāvadhāraṇādastyeva kartrapekṣeti yajamānakartṛtvasiddhiḥ | kiṃ punasteṣāṃ prayujyamānānāṃ prayojanam | ucyate | yathaivādhvaryuṇā padārthāḥ kartavyāstathaiva yajamānenāpramādārthaṃ pratyavekṣitavyāḥ | tadyatra mantrā nā ' 'mnāyante tatropāyāntareṇa pratyavekṣyate, iha tu mantrairityarthavattā || 17 ||</p>
	    </div><!-- sūtra !-->
	    <trailer>iti dvyāmnātānāmubhayaprayojyatvādhikaraṇam || 7 ||</trailer>
	  </div><!-- adhikaraṇa !-->
	  <div n="8" type="adhikaraṇa">
	    <head type="toc">vājapeyādāvabhijñasyaiva vācanādhikaraṇam</head>
	    <div n="18" type="sūtra">
	      <p><pb n="1121"/>yatra ‘yajamānaṃ vācayati’ iti śrūyate tatrāvidvānapi khaṇḍaśaḥ śakyo vācayitumityaniyamaḥ | athavā vidvānsvayameva brūyāt | tatra prayojakavyāpāravaiyarthyaṃ bhavet | tasmādavidvāneva vācayitavya iti prāpte 'bhidhīyate | <q>na hyavidvānvihito 'stīti</q> | yadi kāmaśrutiparigṛhītaṃ vedādhyayanaṃ bhavettataḥ prayogakāle 'pyadhyāpyeta | tattvādhānavadanārabhya vidhīyate ‘tasmātsvādhyāyo 'vyetavyaḥ’ iti | tathā sati cārthāpattyabhāvātsiddhamevedaṃ sarvakarmāṇyagnivadnṛhṇanti na śikṣaṇaṃ prayuñjate | na ca śikṣito vedo bhavati | tasmātprākkarmaṇo ye mantrāḥ paṭhitāste 'ṅgatvaṃ pratipadyanta iti nāviduṣo 'dhikāro 'tra | śakyate ca tatrāpi praipavatprayojakavyāpārasyārthavatā satyāmapi śaktāvaprayukto na brūyāditi | tacca prayojakatvaṃ dvedhā bhavati, yadi vā khaṇḍaśaḥ samarpyate 'thavā brūhītyabhidhīyata iti yatheṣṭaṃ karma | <q>kriyatā punarviditeneti</q>—vaiśeṣikādayaḥ svaśāstreṇāpyanadhigatenānadhikāraṃ vadantīti spaṣṭanirūpaṇārthaṃ pṛcchati | tatra vidvattāyāḥ śaktyutpādanadvāreṇa pratyakṣeṇaivopakāritvā<q>dyāvatā viditenetyāha</q> | yadyapi svādhyāyagrahaṇena sakalo vedaḥ parigṛhītastathā 'pi darśapūrṇamāsau kurvāṇasya jyautiṣṭomikamantrabrāhmaṇaṃ na kvacidupayujyata iti, asadapi nādhikāraṃ vyāvartayati, iṣṭivedenaiva yogyatāyāḥ siddhatvāt | tena tadyā<pb n="1122" break="no"/>jinastāvāneva svādhyāyaḥ | yattvasau sakalaḥ paṭhyate tannityakāmyanaimittikānāṃ karmaṇāṃ yathopapannakālatvānna jñāyate kataratkadā kariṣyata iti | tatra kadācidyanna paṭhitaṃ tatphalaprārthanānimittaṃ vā 'syopajāyate tatra tadavidvattvādaśaknuvanvihanyate, tadānīṃ vā 'dhīyānasya vrata<note><p>vrataniyameti-adhyāyānadhyāyate, śiṣyopādhyāyate, ityādayo 'dhyāyanāṅgabhūtā niyamā ityarthaḥ |</p></note>niyamavadadhyayanāsaṃbhavātkarmabhiśca viśiṣṭakriyopāttavedanirākāṅkṣaistādṛśasyāgrahaṇādvaiguṇyaprasaṅgaḥ | kāmaśrutyaparigrahācca sarvairanārabhyavādavidhyadhīto vedo 'pekṣita ityavaśyaṃ brahmacaryakāla eva samasto vedo 'dhyetavyaḥ | yadi tu kaścidaśakto nādhīte sakalam, agnihotradarśapūrṇamāsamātraṃ kathaṃcidadhigacchati na tasya tatrānadhikāraḥ | evaṃ ca sati bāhyajñānaṃ dūraviprakṛṣṭameva | yattvātmajñānaṃ, tena vinā pravṛttireva nāstyataḥ sarvakarmārthamaṅgīkartavyam || 18 ||</p>
	    </div><!-- sūtra !-->
	    <trailer>iti vājapeyādāvabhijñasyaiva vācanādhikaraṇam || 8 ||</trailer>
	  </div><!-- adhikaraṇa !-->
	  <div n="9" type="adhikaraṇa">
	    <head type="toc">dvādaśadvaṃdvānāmādhvaryavatvādhikaraṇam</head>
	    <div n="19" type="sūtra">
	      <p>ukhādhiśrayaṇāvahantyādīnāṃ dvādaśānāṃ karmadvaṃdvānāṃ yājamāna ādhvaryave ca paṭhitānāṃ hyāmnātamantravadubhābhyāṃ prayoktumaśakyatvādyājamānasamākhyānādyajamānakartṛkatvamiti || 19 ||</p>
	    </div><!-- sūtra !-->
	    <div n="20" type="sūtra">
	      <p><pb n="1123"/>anutpannānāṃ dvaṃdvatvāpādanāśaktervidhāyakaśabdābhāvācca naiṣāṃ yājamāna evotpattiḥ | kiṃ tarhi | ādhvaryave | tatra ca kartrākāṅkṣā tadarthaśca parikraya ityavagate kartari na dvaṃdvāmnānavelāyāmapekṣā 'stīti yajamānakartṛtvānupapattiḥ | tatra svarūpasyāsati yajamānasaṃbandhe dvaṃdvatā ka<note><p>kathamiti pāṭhastu kvacidapi nopalabhyate | paraṃ tu ‘tatra svarūpasyāsati’ ityādivārtikasya ‘tatrādhvaryuḥ padārthān’ ityādi bhāṣyagranthavyākhyānārthasya yathāśrute vivakṣitārthālābhena kathamityādirāvaśyakamiti bhāti |</p></note>thaṃ yājamānī kriyeta | na ca sā kartrantareṇa kriyamāṇānāṃ saṃbhavati | samāsannakaraṇaṃ hi dvaṃdvatā | na cānyakartṛkāṃ kriyāmanyaḥ samāsannāṃ kartuṃ samarthaḥ | na ca samāsannakaraṇānurodhena kriyāsvarūpamapi yājamānaṃ saṃbhavati | ato 'ṅgaguṇavirodhanyā<note><p>( a. 12 pā. 2 a. 9 sū. 27 ) atratyāditi śeṣaḥ |</p></note>yāttadapyādhvaryavameva | yajamānastu smārayiṣyati dvaṃdvatāmiti samākhyārthavattā || 20 ||</p>
	    </div><!-- sūtra !-->
	    <trailer>iti dvādaśadvaṃdvānāmādhvaryavatvādhikaraṇam || 9 ||</trailer>
	  </div><!-- adhikaraṇa !-->
	  <div n="10" type="adhikaraṇa">
	    <head type="toc">hotuḥ karaṇamantrānuṣṭhātṛtvādhikaraṇam</head>
	    <div n="21" type="sūtra">
	      <p><pb n="1124"/>‘parivīrasi’ ‘yuvā suvāsāḥ’ ityetayoḥ karaṇakriyamāṇānuvādinoradhvaryuṇā hotrā ca yugapatprakṛtau prayuktayoḥ kuṇḍapāyināmayane hautrādhvaryavayorekakartṛkatvādaśakteravaśyāvaheye 'nyatarasminkataraḥ pratigṛhyatāmiti saṃdehaḥ | tatrāniyamaḥ prāpnoti | yadvā hotuḥ siddhasvarūpasyā ' 'dhvaryavavidhānādajahatsvadharmatayā hautra eva yukta iti prāpte 'bhidhīyate | etasminvipratiṣedhe karaṇaḥ prayoktavyaḥ | kutaḥ | samavāyaviśeṣāt | kecidāhuḥ | pradhānapratyāsattiḥ samavāyaviśeṣa iti | bahiraṅgo hyārādupakārakarūpatvātkriyamāṇānuvādī, karaṇastvantaraṅga iti | tadakāraṇaṃ, yadi hi pradhānadvāreṇāṅgeṣu kartā 'vatarettataḥ saṃnikarṣaviprakarṣāvupayujyeyātām | sa tu samākhyayā codakena ca pradhāneṣvaṅgeṣu cāviṃśeṣeṇa lakṣyate | na ca kaścidaṅgaguṇaviro<note><p>a. 12 pā. 2 a. 9 ) atratya iti śeṣaḥ |</p></note>dhanyāyaḥ | ubhayoraṅgatvāviśeṣāt | na ca saṃnipātitvena kriyāntaragatamārādupakāritvaṃ durbalī kriyate | na cāyamatīvā ' 'rādupakārakaḥ | kriyamāṇaparivyāṇasmṛtyavicchedena dṛṣṭasaṃskārajananāt | tasmādānumānikāddhautrasaṃbandhātpratyakṣatvenaivā ' 'dhvaryavasya samavāyasya viśeṣo bhavati | katham | eṣā hyatra vacanavyaktiḥ | yaduta hotrādayaḥ śrutivṛttā adhvaryvādiśabdalakṣiteṣu karmasu vidhīyante | tatra hautrasaṃbandho hoturānumānika ādhvaryavasaṃbandhamtu pratyakṣaḥ | yattvajahatsvadharma eva hotā ' 'dhvaryaveṇa saṃbadhyata iti | saṃbadhyeta, yadi tatprayogamātrakṛtamevāsya hotṛtvaṃ bhavet, yadi vā hautraṃ pratyadhvaryurvidhīyeta, hotāraṃ voddiśyādhvaryukarmavidhirbhavet, na tu tatsarvamasti | hotā tāvadyogyatāmātreṇāvadhāritaḥ satyapi ca karmanimittatve 'nyāni sahastrāṇi tadupalakṣaṇaṃ kariṣyanti | na ca hautraṃ pratyadhvaryuvidhiriha, hotradhvaryuśabdayoratyantavibhinnapuruṣavacanayormukhyasāmānādhikaraṇyābhāvādanyatarasyāvaśyakalpanīye lakṣaṇā<pb n="1125" break="no"/>vṛttatve virodhanimittatvāllakṣaṇākalpanāyāḥ prathamoccārite hotṛśabde kiṃcidapi kalpanābījaṃ na paśyāmaḥ | tena ‘mu<note type="reference"><ref cRef="MīSū:12.2.8.25">( a. 12 pā. 2 a. 8 sū. 25 ) |</ref></note>khyaṃ vā pūrvacodanāt’ iti <note><p>taṃ—hotṛśabdamityarthaḥ |</p></note>taṃ svārthavṛttameva gṛhītvā 'dhvaryuśabdaḥ karmalakṣaṇārtho 'dhyavasīyate | tatrāpi tadu<note><p>taduddiśyaadhvaryupadalakṣitādhvaryukāryamuddiiyetyarthaḥ |</p></note>ddiśya hotā vidhīyate, taddhi kratvarthena prayojanavanna tathā kartā | pradhānaṃ caivaṃjātīyakeṣūddiśyate | tataśca guṇabhūto hotopādīyamāno yaḥ pradhānāvirodhī dharmastanmātrayukta eva saṃbadhyate | yadi tu hoturādhvaryavaṃ vidhīyeta tatastasya karmāviruddhaṃ tatpravartata iti na kiṃcidapi hautraṃ hāpayet | aprākṛtakartṛsaṃskāratvaprasaṅgāccā ' 'dhvaryavasya naivaṃ saṃbandha iti pakṣāntaramavalambitam | tasmādādhvaryavasaṃbandha eva pratyakṣaḥ pradhānaṃ ceti siddham | atra codayanti | naivātrānyatarasyāpi mantrasya hotṛsaṃbandho bādhitavyaḥ | kutaḥ |</p>
	      <lg>
		<l>ekakālaprayoge hi virodho mantrayorbhavet |</l>
		<l>karaṇaḥ prāk kriyātastu parataścetaraḥ sthitaḥ ||</l>
	      </lg>
	      <p>karaṇasya hi ‘ma<note><p>( a. 12 pā. 3 a. 10 sū. 20 ) etatsūtrasthamadhyamāvayavaḥ |</p></note>ntrāntena karmādisaṃnipātaḥ’ ityanena nyāyena prākparivyāṇātprayogaḥ | kriyamāṇānuvādinastu tasminkriyamāṇe | tena dvāvapi prayoktuṃ samartho hoteti | naitadasti | kriyamāṇatā nāma saṃkalpādeḥ kārakapracalanātprabhṛtyāsamāpteḥ | ataśca pūrvapadārthasamāptyaiva paryupasthāpitaṃ cetparivyāṇaṃ vartate sa eva dīrghaḥ samastaḥ kriyamāṇānuvādinaḥ kālaḥ | evamapi kāraṇasya tādṛśādeva prākprayogādavirodha iti yadyucyeta | tanna | na hi ‘parivīrasi’ ityayaṃ saṃkalpaṃ raśanādānaṃ saṃnihitaṃ vā yūpamavayavakriyāmātrapravṛttaṃ vā parivyāṇaṃ śaknoti prakāśayitum | tasmātpradhānakriyārambha eva yūpasamīpasthena prayoktavyaḥ | nanvevamapi dīrghakāle karmaṇyekadeśe karaṇamekadeśe ca kriyamāṇānuvādinaṃ prayuñjāno na virotsyate | kathaṃ na virudhyate | yadā ‘yūpāya parivīyamāṇāyānubrūhi’ ityanena pāṭhakramātkaraṇaḥ praiṣasāmarthyāccetaro yugapadeva prāpyate, na ca kriyaikadeśe kriyamāṇānuvādinaḥ prayoga ityasti pramāṇam | sa hi raśanādānānantaraṃ prayuktena praiṣeṇa prayojitaḥ dīrghatvādāparivyāṇasamāpteḥ kālamavaruṇaddhi | tadantakāle cā ' 'dhvaryava āpanno na kathaṃcidavirodhenāvatiṣṭhate | nanu ca yugapatkālatā bādhyatāmekakartṛtvaṃ veti varaṃ padārthaprāpterjaghanyatvātkāla eva bādhituṃ nāntaraṅgaḥ kartṛsaṃbandha iti | bhavedetadevaṃ, yadi <pb n="1126"/>prākṛtakāla bādhamānau mantrau svakāryānna pracyaveyātām | tayostu ya eva kālāntare prayuktaḥ sa eva svasāmarthyapratipādyādarthātpracyavate | so 'yaṃ liṅgavirodha āpadyate | nanu ca ‘yo hotā so 'dhvaryuḥ’ ityanayā śru<note><p>śrutyā—sāmānādhikaraṇyātmikayā śrutyetyarthaḥ |</p></note>tyā liṅgaṃ bādhyeta | bādhyeta, yadi śrutiḥ syāt | vākyaṃ tvidaṃ, tadapi lakṣaṇayā | na hyatra kasyacicchabdasya śravaṇādidaṃ gamyate hautrādhvaryave samānakartṛke iti | kiṃ tarhi | hotradhvaryuśabdasāmānādhikaraṇyāt | sarvatra caiṣa saṃbandho vākyalakṣaṇa ityu<note><p>( a. 3 pā. 1 a. 6 ) ityatreti śeṣaḥ |</p></note>ktam | tatrāpi cādhvaryuśabdasya karmalakṣaṇārthatvādviprakṛṣṭatā | nanu liṅgamapyetaccodakāpekṣiṃtvādviprakṛṣṭataraṃ bhavet | vākyaṃ hyarthaviprakarṣālliṅgena bādhyeta | sa ceha viparīto 'rthaviprakarṣaḥ | na hiṃ codakenāprāptayormantrayorekakālaprayojyatvaṃ gamyate | tasmādekakartṛtvameva balīya iti | ucyate | satyamiha codakāṅgīkaraṇaṃ, tattu mantrasvarūpe na liṅge | dvayorapi ca tadaviśiṣṭaṃ, prāpte tu mantradvaye liṅgamaupadeśikenāviśiṣṭam | syādetadevaṃ yadi codakaḥ prāpayet | sa tu pratyakṣavākyaśiṣṭasamānakartṛtvavirodhimantradvayaṃ prāpayitumeva na śakṣyati | yadyapi hi vākyaṃ liṅgasya neṣṭe, codakasya tu svarūpaprāpaṇe paścādbhāvinamapi virodhamālocya śaktaṃ nirodhaṃ kartum | tataśchinnamūlatvālliṅgasya durbalateti | ucyate | sarvaṃ hi virodhavelāyāṃ bādhyate | na cānavagato virodho bādhakāraṇaṃ bhavitumarhati | tadiha codakaprāptivelāyāṃ na kaścidapi virodho lakṣyate | yastu prāpte virodhastatra liṅgaṃ balavattaramityuktameva | yadi cātra dvayorapi samānakartṛtvaṃ vākyena vidhīyeta tato 'pyetasya balīyastvamudbhāvyeta | iha tvādhvaryavasya hotrā saha saṃbandho vidhīyate| na hautrasyāpi | sa hi codakena prāpnoti | tena yadi pratyakṣatvādetasya bādhakatvaṃ tataḥ samākhyākṛtameva kriyamāṇānuvādino hotṛsaṃbandhabādhanam | evaṃ ca sati liṅgavākyayoravirodhānna kiṃcidapi bādhiṣyate | ādhvaryavaprayogaśca setsyati | yathā tu liṅgabalīyastvamāśritamāsīttathā 'nyadevāniṣṭamāpadyeta | yo hyasya vākyasya viṣayaḥ sa bādhyeta | na cāsya hotṛhautrasaṃbandho viṣayaḥ | kastarhi | hotrādhvaryavasaṃbandhaḥ | tataśca <pb n="1127"/>yathāprakṛtyeva prayogaḥ syāt | tasmātsamākhyākḷptamevā ' 'tideśikaṃ saṃbandhaṃ bādhitvā samavāyaviśeṣātkaraṇaḥ prayoktavya iti siddha<note><p>ādhvaryave karaṇamantre hotrā kriyamāṇe tadviruddhaṃ kriyamāṇānuvādinaṃ kaḥ prayuñjīyāditi śaṅkāyāṃ hotṛpuruṣeṣu ya eva kaścanāntaraṅgo 'rdhyādiḥ, tasya vā kāryāntaravyāpṛtatve bahiraṅgo vā tṛtīyādiḥ prayuñjīyādityebaṃ samādhānārthasya ‘itaramanyasteṣāṃ yato viśeṣaḥ syāt’ ityuttarasūtrāvayavasya vyākhyārthaṃ ‘atha hautraṃ viruddhaṃ kaḥ kuryāt’ ityādibhāṣyaṃ bārtikakārairupekṣitam | tadupekṣānidīnaṃ tu kuṇḍapāyināmayane hotṛpuruṣāṇāṃ maitrāvaruṇācchāvākagrāvastunnāmakānāṃ trayāṇāmapi vacanātkāryāntaravyāpṛtatvena tādṛśapuruṣābhāvātprakṛtodāharaṇānupayogarūpaṃ draṣṭavyam |</p></note>m || 21 ||</p>
	    </div><!-- sūtra !-->
	    <trailer>iti hotuḥ karaṇamantrānuṣṭhātṛtvādhikaraṇam || 10 ||</trailer>
	  </div><!-- adhikaraṇa !-->
	  <div n="11" type="adhikaraṇa">
	    <head type="toc">praiṣapraiṣārthayorbhinnakartṛkatvādhikaraṇam</head>
	    <div n="22" type="sūtra">
	      <p>praiṣasya praiṣārthasya cā ' 'dhvaryavasamākhyātulyatvādadhvaryuprayojyatve 'vadhārite kathamātmanaḥ praiṣa iti cedāha—naivāyaṃ praiṣaḥ | kiṃ tarhi | <q>prāptakālatāyāṃ loṭaṃ vakṣyāma</q> iti | praiṣavādī tvāha—pratyagātmaviṣayā cetprāptakālatā vivakṣitā hantottamapuruṣeṇa bhavitavyam | na hi paraviṣayayuṣmadarthamantareṇa madhyamapuruṣo labhyate | praiṣe tu svabhāvataḥ paraviṣayatvātsulabha iti | parastvāha—yadā samākhyāvagatātsamānakartṛtvātpraiṣabuddhirapanītā tadā prāptakālatvamabhidhīyamānaṃ kiṃ kriyāṇāmabhidhīyatāmuta kartṝṇāmiti kriyāṇāmityeva gamyate | tā hi coditatvātprayojanavatyaḥ prathamataraṃ pratītāḥ | tāsāṃ cānuṣṭhānārthaṃ prāptakālatvasmaraṇaṃ dṛṣṭārtham | kartṛprāptakālaprakāśane tu sarvaṃ viparītam | ākhyāteṣu ca prathamādeḥ puruṣasya kasyacidavaśyaṃbhāvitvānnāntarīyakakṛta eva madhyamapuruṣo bhaviṣyati | kriyaiva cocyate tava prāptakāla iti | yadi ca kartuḥ prāptakālatvamucyeta tataḥ kiṃ kartumiti sākāṅkṣameva syāt, atha prokṣaṇyāsādanādi kartumi<note><p>itīti—adhyāhriyata iti śeṣapūraṇam |</p></note>ti, tathā viśiṣṭārthapreṣa<pb n="1128" break="no"/>ṇādvāṃkyabhe<note><p>vākyabheda iti—kartṛkriyābiśiṣṭākālaprāptatvoktyā gauravalakṣaṇavākyabhedaḥ syādityarthaḥ |</p></note>daḥ syāt | tasmādapi kriyāyāḥ prāptakālatvaṃ prakāśyate | athāpi praiṣo 'yamāśrīyate tathā 'pyātmānameva kathaṃciccharīraśarīriṇoravasthāntarāṇāṃ vā bhedena preṣakaṃ preṣyaṃ ca vyapadekṣyatīti samānakartṛkatve prāpte, brūmaḥ | <q>praiṣeṣu cetaramanyaḥ kuryāditi saṃ</q>bandhaḥ | kutaḥ | svabhāvetaiva teṣāṃ paraviṣayatvātparikrayavat | yattu naivāyaṃ praiṣa iti | tadayuktam | mantrarūpādeva praiṣapratyayotpatteḥ | yo hi samānakartṛkatayā taṃ bādhate tena samākhyayā liṅgaḥ bādhitaṃ syāt | na ca prāptakālatayā liṅgavirodhaḥ parihriyate | madhyamapuruṣārthasyāsaṃpādanāt | na ca śabdāntareṇānupāttā kriyaivaṃ śakyate vaktuṃ tava prāptaḥ kāla iti | yadyapi ca śakyate tathā 'pi na dṛṣṭaḥ kaścidarthaḥ syāt, cetanaviṣayatvādīdṛśasya prayogasya | tathā ' 'tmabhedaparikalpanāyāmapi naiba dṛṣṭaṃ prayojanaṃ, gauṇatā 'tra sthitaiva | mukhyaṃ ca kāryaṃ mantrāṇāmityavadhā<note><p>( a. 3 pā. 2 a. 1 ) ityatreti śeṣaḥ |</p></note>ritam | tataśca yadyapi prāptakālatāyāmeva loṭ, tathā 'pi parasyaiva sā kathyata iti na parādhikāro nivartate | na ca vākyabhedo viśiṣṭārthapreṣaṇāt, avaśyaṃ cātra viśiṣṭatā 'bhyupagantavyā, prokṣaṇīpadopādānāt | na caikapadopātto 'neko 'rtho vākyaṃ minatti | sarvākhyāteṣu kriyākartṛsaṃkhyopagrahapuruṣaviśeṣabhāvanānāṃ yugapadupādānasyāparihāryatvāt | na cedṛśaṃ viśiṣṭavidhānaṃ kvacinnābhyupagantavyam | prāptakālatve ca kriyāyuṣmadarthayoḥ pṛthaktvādbhedena śaktiḥ kalpyeta | praiṣe tu tasya nityameva yuṣmadarthaviṣayatvānmadhyamapuruṣo 'nuvādaḥ | evaṃ caiṣā<note><p>eṣā samākhyā—praiṣasamākhyetyarthaḥ |</p></note> samākhyā 'nugṛhyate | tasmālliṅgena samākhyābādhādanyaḥ praiṣo 'nyaśca praiṣārtha iti || 22 ||</p>
	    </div><!-- sūtra !-->
	    <trailer>iti praiṣapraiṣārthayorbhinnakartṛkatvādhikaraṇam || 11 ||</trailer>
	  </div><!-- adhikaraṇa !-->
	  <div n="12" type="adhikaraṇa">
	    <head type="toc">praiṣasyā ' 'dhvaryavatvādhikaraṇam</head>
	    <div n="23" type="sūtra">
	      <p><pb n="1129"/>‘yadanvañcaṃ dhārayedvajreṇādhvaryuṃ kṣiṇvīta’ vajro 'dhvaryuṃ kṣiṇvīteti vā pāṭhaḥ | sphyasya dhāraṇaṃ tāvadagnīdha ekāntena | sa cādhvaryuṃ kṣiṇvīteti vadannagnīdhaṃ sphyavantaṃ preṣakaṃ darśayati | kā tvasya prāptiḥ | ucyate | ‘a<note type="reference"><ref cRef="MīSū:12.2.9.27">( a. 12 pā. 2 a. 9 sū. 27 ) |</ref></note>ṅgaguṇevirodhe ca tādarthyāt’ ityanenāṅgatvātpraiṣasya kartṛlopo yukto na pradhānasya | baṃhavaṃśca praiṣārthā eko nigadaḥ | tena ‘bhū<note type="reference"><ref cRef="MīSū:12.2.7.24">( a. 12 pā. 2 a. 7 sū. 24 ) etaḥsūtrāvayavaḥ</ref></note>yasāṃ syātsadharmatvam’ ityapi praiṣārthe 'dhvaryuriti pariśeṣātpraiṣe 'gnīta || 23 ||</p>
	    </div><!-- sūtra !-->
	    <div n="24" type="sūtra">
	      <p>‘mu<note type="reference"><ref cRef="MīSū:12.2.8.25">( a. 12 pā. 2 a. 8 sū. 25 ) |</ref></note>khyaṃ vā pūrvacodanāt’ iti prāthamyātpraiṣe samākhyātaḥ kartā yuktaḥ | na hi tadānīṃ virodhaḥ kaścidasti | tasmiṃstu prayukte virodhātpraiṣārthe 'nyo bhavati | prayojakasya ca prayojyavyāpāre 'pi kartṛtvaṃ na vihanyata ityubhayānugrahaḥ | itarayā hi praiṣe 'tyantabādha eva syāt | na hi sa tena kṛto nāpi kārito bhavet | tasmādadhvaryupreṣito 'gnītkuryāditi | ‘vajreṇādhvaryum’ iti cā ' 'gnīdhrameva tatkāryāpatterabhidhāsyati || 24 ||</p>
	    </div><!-- sūtra !-->
	    <trailer>iti praiṣasyā ' 'dhvaryavatvādhikaraṇam || 12 ||</trailer>
	  </div><!-- adhikaraṇa !-->
	  <div n="13" type="adhikaraṇa">
	    <head type="toc">karaṇamantraprakāśyaphalasya yājamānatvādhikaraṇam</head>
	    <div n="25" type="sūtra">
	      <p><pb n="1130"/>yathaivākaraṇeṣu yatphalaṃ tatprakaraṇasthaṃ kīrtyate nānyatkalpyate tathā ‘mamāgne varco vihaveṣvastu’ ityādiṣvapi | te tu yajamānenaiva prayujyante tasyaiva ca phalamityaviruddhāḥ | karaṇāḥ punarekāntena karmasamānakartṛkatvādādhvaryavāḥ | tairyadyadhvaryuṇā prayujyamānairyajamānasya phalamabhidhīyeta tato mametyabhidhānaṃ virudhyeta | kīdṛśaṃ tvadhvarthoḥ phalamanūdyata iti, tadbhāvabhāvitvamātreṇa supracaritṛtvayaśaḥ | tacca tasyotsāhaṃ kariṣyatīti nirūpayati || 25 ||</p>
	    </div><!-- sūtra !-->
	    <div n="26" type="sūtra">
	      <p>naivedamaka<note><p>akaraṇavaditi—‘āyurdā agne’ ‘aganma suvaḥ suvaraganma’ ityādayo ye, itikaraṇādyaviniyuktā mantrāstadvadityarthaḥ |</p></note>raṇavadutsāhārthaṃ phalaṃ saṃkīrtyate | kiṃ tarhi | mantravarṇānnityāṅgāśrayaṃ phalamavakalpate | katham | vya<note><p>vyatirikteti—svaśaktyā prakāśyārthavyatiriktāgnyanvādhānākhyakriyāsādhanatvenetyarthaḥ |</p></note>tiriktakriyāsādhanatvena hi mantraścoditastāṃ vā tatsaṃbandhi vā kiṃcitprakāśayannaṅgabhāvaṃ gacchati | tasmādiha yadyadhvaryuyaśaḥ saṃkīrtyate naitena sakalena mantreṇāgnyanvādhānaṃ sādhitaṃ syāt | na hi tatprakāśanamagnyanvādhānenā<pb n="1131" break="no"/>pekṣitam | yadyapi tāvatpradhānaphalaṃ prakāśayettathā 'pi na saṃbadhyeta kimuta karmakālānaupayikānuniṣpādibāhyaṛtvigyaśaḥprakāśanena | tasmātsūktavākanyā<note><p>( a. 3 pā. 2 a. 5 ) atratyeneti śeṣaḥ |</p></note>yenaiva coditamantrakaraṇatvānyathānupapattyā 'gnyanvādhānasya phalametatkalpyate | yāstvāśiṣastāḥ sākṣātpradhānāṅgamiti tatphalaprakāśanenaivāṅgaṃ bhavanti | yadi pṛthakphalaṃ sādhayeyustataḥ saṃyu<note><p>saṃyuktatvāditi-'asaṃyuktaṃ prakaraṇāditikartavyatārthitvāt’ iti prakaraṇādhikaraṇoktanyāyena liṅgādiviniyukteṣu prakaraṇīvaniyojyatvāsaṃbhavādityāśayaḥ |</p></note>ktatvānnaiva prakaraṇena kratvaṅgabhāvaṃ gaccheyuriti vaiṣamyam | āha | satyapi pṛthakphalatve mamaśabdenādhvaryurgṛhyata iti vyapadeśa<note><p>( a. 3 pā. 8 a 5 sū. 14 ) atratyeneti śeṣaḥ |</p></note>nyāyenā ' 'dhvaryavameva prāpnoti | ucyate | liṅgenā ' 'dhvaryavatvaṃ prāpnotyātmanepadaśrutyā yājamānatvam | athobhayānugrahārthaṃ <q>karamā</q>tkarmāpi yājamānameva na bhavati | tathā sati hi mamaśabda ātmanepadaṃ cobhayamapi na virotsyata iti | naitadasti | yadi hyetanmantrapūrvakaṃ karma bhavettata evaṃ niyamyeta | prathamaṃ tvetadutpadyamānaṃ kevalakratvarthatvapratīteraviruddhādhvaryusaṃbandhaṃ samākhyānātpratipadyate | mantramātraṃ yājamānamiti cenna | karmaṇā ' 'kṛṣyamāṇasya tatsamānakartṛkatvaniyamāt | phalamapi tarhyākṛṣyeta | ākṛṣyeta, yadyātmanepadena na pratibadhyeta | tatrā ' 'tmanepadasya bādhāsaṃbhavādgauṇatvaprakārānupapatteśca mantragata eva mamaśabdo 'dhyāhāreṇa vā pūryate gauṇo vā bhavati, madīyasya yajamānasya madrūpasyaiva vā yajamānasya varco vihaveṣvastviti | tasmādyajamānaphalametaditi | ye<note><p>ye ca—kalpasūtrakārā ityarthaḥ |</p></note> ca yajamānakartṛkamevāgnyanvādhānaṃ pakṣe vadanti teṣāmita eva mantravarṇādbhrāntiḥ | atha tu kiṃcidvacanamupanyasyanti tathā 'pi kiṃ karmavikalpavatphalamadhvaryuyajamānayorvikalpate kiṃ vā phalaṃ nityameva yājamānamiti vicāraḥ || 26 ||</p>
	    </div><!-- sūtra !-->
	    <div n="27" type="sūtra">
	      <p><pb n="1132"/>sarvāśiṣāmṛtvikprayojyānāṃ yajamānasaṃbandhānuvāda evamavakalpiṣyate || 27 ||</p>
	    </div><!-- sūtra !-->
	    <trailer>iti karaṇamantraprakāśyaphalasya yājamānatvādhikaraṇam || 13 ||</trailer>
	  </div><!-- adhikaraṇa !-->
	  <div n="14" type="adhikaraṇa">
	    <head type="toc">karaṇamantreṣu karmopayogiprakāśyamānaphalasya ṛtviggāmitvādhikaraṇam</head>
	    <div n="28" type="sūtra">
	      <p>yattvasaṃtāpādi phalaṃ karmaprayoga evopayujyate tadyajamānenāpi tatheṣyata eveti nā ' 'tmanepadena virudhyate || 28 ||</p>
	    </div><!-- sūtra !-->
	    <div n="29" type="sūtra">
	      <p>‘vyapadeśā<note><p>( a. 3 pā. 8 a. 5 sū. 14 ) atratyanyāyena paunaruktyaṃ tāvatpariharati—vyapadeśādityadinā |</p></note>ditareṣām’ ityatra brāhmaṇagatamudāhṛtamiha tu prastāvavaśena mantragatam | taddhi kleśena kalpyamānaṃ kadācidubhayorna śakyate kalpayitumityāśaṅkā syāt | kalpanāhetustu yugapatpravṛtteraviśiṣṭa iti na kiṃcidgauravam | atha kasmānnobhāveva prayuñjāte | yadaikenāpi prayujyamānaḥ śaknotyevobhayagāmi phalaṃ prakāśamituṃ tadā siddhe 'rthe na kiṃcidubhayakartṛkatvena prayojanamastītyadhvaryuniyamaḥ || 29 ||</p>
	    </div><!-- sūtra !-->
	    <trailer>iti karaṇamantreṣu karmopayogiprakāśyamānaphalasya ṛtviggāmitvādhikaraṇam || 14 ||</trailer>
	  </div><!-- adhikaraṇa !-->
	  <div n="15" type="adhikaraṇa">
	    <head type="toc">dravyasaṃskārāṇāmaṅgapradhānārthatādhikaraṇam</head>
	    <div n="30" type="sūtra">
	      <p><pb n="1133"/>gataḥ samākhyāvirodhāvirodhaviṣayaḥ | sarvaśca śrutyādivirodhāvirodhavicāraḥ prakṛtāviva vikṛtiṣvapi draṣṭavyaḥ | yattu dharmāṇāṃ sāmānavidhyamaṅgapradhāneṣu pū<note><p>( a.3 pā. 7 a. 1 sū. 2 ) ityatreti śeṣaḥ |</p></note>rvoktaṃ tadvikṛtiṣu kathamiti vicāre prāpte sūtrametat | śakyaṃ<note><p>evaṃ tāvadyathābhāṣyaṃ sūtraṃ prāptisūtratayā vyākhyāyādhunottarādhikaraṇaṃpūrvapakṣaparatayā 'pi yojayati—śakyamityādinā |</p></note> tu pūrvapakṣe 'pyetatsamarthāyituṃ yasmātpravṛtau barhirādisaṃskāraḥ sarvakarmaṇāṃ tasmādvikṛtāvapi tathaiva syāditi || 30 ||</p>
	    </div><!-- sūtra !-->
	    <trailer>iti dravyasaṃskārāṇāmaṅgapradhānārthatādhikaraṇam || 15 ||</trailer>
	  </div><!-- adhikaraṇa !-->
	  <div n="16" type="adhikaraṇa">
	    <head type="toc">prākṛtadharmāṇāṃ vikṛtāvapūrvapadārthānaṅgatvādhikaraṇam</head>
	    <div n="31" type="sūtra">
	      <p>yaṃ<note><p>‘ye ca pradhānasya’ ityādi siddhāntabhāṣyaṃ tātparyato vyācaṣṭe-yadyayamityādinā |</p></note>dyayamaṅgopadeśa evānuṣaṅgarūpeṇa sādhāraṇaḥ syāt, yadi ca śāstrāṇyatidiśyeraṃstataḥ śāstrārthaḥ prakṛtivadvikṛtiṣvapi kalpyamānaḥ sarvārthatvenāvadhāryate kāryaprāptipuraḥsarastu <pb n="1134"/>dharmātideśa i<note><p>iṣṭa iti—saptamādye prakṛtivikṛtisādhāraṇyanirāsena, daśamādye ca kāryaprāptipuraḥsaramatideśo 'bhipreta ityarthaḥ |</p></note>ṣṭaḥ | tatra yāgagatena vyāpāreṇa gṛhītenā ' 'tmasiddhayarthaṃ niyamādṛṣṭadvārabhūtāni dṛṣṭānyadṛṣṭāni ca prayojanāni gṛhyante | tāni ca nirjñātaparimāṇānyeva prāpnuvanti | taiścā ' 'tmasiddhayarthaṃ padārthāḥ prāpyamāṇāḥ svātmaniyatā eva prāpyante | na ca yūpāvaṭāstaraṇaṃ nāma barhiṣaḥ kāryaṃ prakṛtau vijñātaṃ, yena barhistaddharmā vā gṛhyeran | yaistu vedistaraṇādibhirgṛhyante na teṣāṃ yūpāvaṭastaraṇamantareṇa kiṃcinnopapadyata iti na tadarthaṃ prāpyante | tasmādihāpūrvasyānadhikāra iti | <q>pradhā<note><p>pradhānaṃ hītyanena śāstrātideśaḥ, api cetyanenopadeśasya prakṛtivikṛtisādhāraṇyaṃ ca niraṃstata itvevaṃ bhāṣyamavayavaśo vyākhyāsyāti—pradhānaṃ hītyādinā |</p></note>naṃ hi codako 'pekṣata</q> ityādinā, <q>apinā</q> sādhāraṇyaṃ śāstrā<note><p>śāstrātideśa ityārabhya sthita evetyanto grantho kāśīmudritapustake 'nupalabhyamāno 'pi vyākhyānādyavalambanena sthāpitaḥ |</p></note>tideśo netyetannirākaroti | śāstrāpekṣāyāṃ hi sarvamabhinavaṃ prakṛtivatpunaḥ kalpayitavyaṃ syāt | dūrasthasaṃbandhādikleśaśca sthita eva | śāstrātideśātsāmānavidhyācca, paśudharmāṇāṃ madhye 'gnīṣomasaṃskārārthaḥ paśupuroḍāśo devatāntare na prāpnoti | tasyohasya ca darśanaṃ virudhyeta | tasmādupakārātideśa iti || 31 ||</p>
	    </div><!-- sūtra !-->
	    <trailer>iti prākṛtadharmāṇāṃ vikṛtāvapūrvapadārthānaṅgatvādhikaraṇam || 16 ||</trailer>
	  </div><!-- adhikaraṇa !-->
	  <div n="17" type="adhikaraṇa">
	    <head type="toc">prakṛtāvapi lavanāderasarvārthatādhikaraṇam</head>
	    <div n="32" type="sūtra">
	      <p><pb n="1135"/>idānīṃ prakṛtāvapi nātīva sarvārthatetyetatsādhayati | yathālūnasya barhiṣastridhātu pañcadhātu veti sakalasya staraṇavidhānādaśakyo 'nyaviniyoga iti sāmānyabhūto vidhṛtipavitrārtho darbhavidhiranyo draṣṭavyaḥ | dhāturiti stara<note><p>staraṇacaya iti—staraṇārthabarhirmuṣṭayavayava ityarthaḥ |</p></note>ṇacayo 'bhidhīyate || 32 ||</p>
	    </div><!-- sūtra !-->
	    <trailer>iti prakṛtāvapi lavanāderasarvārthatādhikaraṇam || 17</trailer>
	  </div><!-- adhikaraṇa !-->
	  <div n="18" type="adhikaraṇa">
	    <head type="toc"/>
	    <div n="33" type="sūtra">
	      <p>puroḍāśadhānādīnāṃ savanīyayāgārthatvātpūrveṇaiva nyāyena graha<note><p>grahaṇe’ iti pā. |</p></note>ṇaśrayaṇārthamanye puroḍāśaśakalādaya iti prāpte 'bhidhīyate | ‘ekadeśa<note type="reference"><ref cRef="MīSū:4.1.16.28">( a. 4 pā. 1 a. 13 sū. 28 ) |</ref></note>dravyaṃ ca’ ityenenāprayojakalakṣaṇāpatteranyasya ca śakalasyābhāvādvdyavadānamātre ca hute śeṣasya pratipādyamānasya dṛṣṭārthatvād <pb n="1136"/>dvitīyānirdeśānugrahānna kaścidvirodho dṛśyate | tasmādatra prakṛtopādānam || 33 ||</p>
	    </div><!-- sūtra !-->
	    <trailer>iti prakṛtapuroḍāśādīnāṃ nidhānārthatādhikaraṇam || 18 ||</trailer>
	  </div><!-- adhikaraṇa !-->
	  <div n="19" type="adhikaraṇa">
	    <head type="toc">upāṃśutvasya kāmyeṣṭipradhānamātrārthatvādhikaraṇam</head>
	    <div n="34" type="sūtra">
	      <p>yatra yatra sthitamupāṃśutvaṃ kāmyānāmiṣṭīnāmupakartuṃ śaknoti tatra tatra kartavyam || 34 ||</p>
	    </div><!-- sūtra !-->
	    <div n="35" type="sūtra">
	      <p>kecidāhurasya pratyakṣatvena prathamataraṃ prāpteścodakagrāhyāṇyaṅgāni na tāvatprāpnuvantītyacoditatvam | na tvetatsaṃbhavati | sarvatra codakasya prathamataraṃ pravṛtteḥ | tasmādayamarthaḥ | prakṛtau hi prakaraṇātpradhānārthatve prāpte vākyātsarvārthatvam | iha tu vākyameva viśeṣaniṣṭhaṃ, kāmyā iti vacanāt | na hyaṅgāni kāmasaṃbaddhāni tasmānna teṣāmeva dharmaścodita iti || 35 ||</p>
	    </div><!-- sūtra !-->
	    <trailer>iti upāṃśutvasya kāmyeṣṭipradhānamātrārthatvādhikaraṇam || 19 ||</trailer>
	  </div><!-- adhikaraṇa !-->
	  <div n="20" type="adhikaraṇa">
	    <head type="toc">dṛtinavanītājyasya śyenaprayogāntarvartyājyakāryārthatādhikaraṇam</head>
	    <div n="36" type="sūtra">
	      <p><pb n="1137"/>‘dṛtina<note><p>dṛtinavanītabhājyamiti—carmabhāṇḍasthitanavanītaprakṛtikamājyamityarthaḥ |</p></note>vanītamājyam’ iti prakaraṇe viśiṣṭavidhānātsomo bādhiṣyata iti manyate | yatastvanekārthavidhyasaṃbhavādājyamanūdya viśeṣamātraṃ vidhīyate | na ca pradhānasyā ' 'jyaprāptiḥ | tasmāt ‘ānarthakyā<note type="reference"><ref cRef="MīSū:3.1.9.18">( a. 3 pā. 1 a. 9 sū. 18 ) |</ref></note>ttadaṅgeṣu’ ityeva siddham || 36 ||</p>
	    </div><!-- sūtra !-->
	    <div n="37" type="sūtra">
	      <p>avaśyaṃ śyenopakāri yadājyamiti vaktavyam | tataśca pavamānahavirājyamapi śyenopakārīti dṛtinavanītaṃ syāt || 37 ||</p>
	    </div><!-- sūtra !-->
	    <div n="38" type="sūtra">
	      <p>na hyupakāritvamātreṇa saṃbandhaḥ | kiṃ tarhi | adhikārātprakṛtasyopakāriṇaḥ, prākaraṇikaṃ codakena saṃnihitaṃ na pavamāneṣṭigatamiti vyavasthā || 38 ||</p>
	    </div><!-- sūtra !-->
	    <trailer>iti dṛtinavanītājyasya śyenaprayogāntarvartyājyakāryārthatādhikaraṇam || 20 ||</trailer>
	  </div><!-- adhikaraṇa !-->
	  <div n="21" type="adhikaraṇa">
	    <head type="toc">sarveṣāmeva śyenīyājyakāryāṇāṃ dṛtinavanītādhikaraṇam</head>
	    <div n="39" type="sūtra">
	      <p><pb n="1138"/>saṃnidhiviśeṣātsāmānyato dṛṣṭācca tatkālānāṃ liṅgadarśanena dṛṣṭāntaṃ sādhayati | paśusāhityaṃ hyetadīyo dharmaḥ sutyākālo dṛṣṭo 'gnīṣobhīyānubandhyāsthānayoranyenānugrahavacanāt | tasmādayamapyetaddharmatvātsutyākāla iti || 39 ||</p>
	    </div><!-- sūtra !-->
	    <div n="40" type="sūtra">
	      <p>taduktaṃ ‘sarve<note type="reference"><ref cRef="MīSū:3.7.1.2">( a. 3 pā. 7 a. 1 sū. 2 ) |</ref></note>ṣāṃ vā śeṣatvasyātatprayuktatvāt’ iti || 40 ||</p>
	    </div><!-- sūtra !-->
	    <div n="41" type="sūtra">
	      <p>nyāyagamye liṅgamīdṛśaṃ sādhakaṃ bhavati | āgamagamyastvayam | na ca sahā ' 'lambhasyaitaddharbhatvātsutyākālatā | kiṃ tarhi | anyata eva nyāyāt | na cāsau dṛtinavanīte saṃbhavati | taṃ nyāyaṃ darśayati | evaṃ <q>vacanavarjito yaḥ kramaḥ</q>saṃnikarṣalakṣaṇo 'numeyaśrutyarthaḥ so 'nugrahīṣyata iti | savanīyakāle hyālabhyamāneṣu na kasyacitpaśoḥ kā<note><p>kālamatikramyeteti—pradhānakālamityarthaḥ | ayamāśayaḥ | jyotiṣṭome, bhinnakālānuṣṭheyānāṃ trayāṇāmagrīṣomīyasavanīyānūbandhyānāṃ paśūnāṃ jyotiṣṭomavikārabhūte śyenayāge 'tidiṣṭānāṃ sāhityaṃ śrūyate ‘saha paśūnālabhate’ iti | tacca sāhityaṃ kasmindeśa ityapekṣāyāṃ yatraivānuṣṭhāne pradhānabhūtasomayāgapratyāsattiḥ, trayāṇāṃ paśuyāgānāṃ saṃbhavati | savanīyasyaiva tu sutyākālīnatvena tatraiva labhyate | evaṃ savanīyasthāna eva pūrvottarayoranuṣṭhāne dvayorapyagnīṣomīyānūbandhyayoḥ svasthānātikramamātreṇa tulyakālotkarṣo 'pakarṣaśca bhavataḥ | itarathā, anūbandhyāsthāne—avabhṛthānte, savanīyāgnīṣomīyayoranuṣṭhāne, savanīyasya svasthānātikramamātraṃ, agnīṣomīyasya tu svasthānātikramaḥ savanīyasyānātikramaśca | evamagnīṣomīyasthāne—aupavasathye 'hani, savanīyānūbandhyayoranuṣṭhāne, savanīyasya svasthānātikramamātraṃ, anūbandhyāyāstu sthānadvayātikramaśca prasajyeta | ataśca pradhānapratyāsattisthānātikramasābhyābhyāṃ savanīyasthāna eva trayāṇāmanuṣṭhānamiti nyāyata eva sidhyatīti |</p></note>lama<pb n="1139" break="no"/>tikramyeta | na ca dviguṇo 'dhvā bhavati | itarathā dvayamapi syāt | tasmādupapannaṃ darśanam || 41 ||</p>
	    </div><!-- sūtra !-->
	    <trailer>iti sarveṣāmeva śyenīyājyakāryāṇāṃ dṛtinavanītādhikaraṇam || 21 ||</trailer>
	  </div><!-- adhikaraṇa !-->
	  <div n="22" type="adhikaraṇa">
	    <head type="toc">savanīyahaviṣāṃ māṃsamayatvādhikaraṇam</head>
	    <div n="42" type="sūtra">
	      <p>puroḍāśaśabdasya dhānādiṣvasamarthatvātsarvapuroḍāśaviṣayatvaṃ satyapi savanīyatve viśeṣṭumaśakyatvāditi prāpte 'bhidhīyate | savanīyaśabdasyāpramādapāṭhātpuroḍāśaśabdaṃ liṅgasa<note><p>liṅgamavāyaḥ—alpatvam | dhānāḥ karambhaḥ parivāpaḥ puroḍāśaḥ, payasyeti pañca savanīyāni haviṃṣi | teṣu puroḍāśasyaikatvādalpavākhyagauṇīvṛttinimittena puroḍāśaśabdo gauṇa ityarthaḥ |</p></note>mavāyādgauṇaṃ kṛtvā dhānādīnāmapi grahaṇamiti || 42 ||</p>
	    </div><!-- sūtra !-->
	    <div n="43" type="sūtra">
	      <p>atyantabhinnatvāddravyāntareṣūpacāro na yukto yadi vā savanīyaśabdasyāpyavayutyānuvādena bhavatviti || 43 ||</p>
	    </div><!-- sūtra !-->
	    <div n="44" type="sūtra">
	      <p><pb n="1140"/>‘puro<note><p>gauṇaṃ lākṣaṇikaṃ vā 'pi vākyabhedena vā svayam | vedo yamāśrayatyarthaṃ ko nu taṃ pratikūlayet iti nyāyena puroḍāśaśabdasyaiva gauṇatvaucityaṃ sūcayan siddhāntamāha—puroḍāśānityādinā |</p></note>ḍāśānalaṃkuru’ iti prakṛtau dhānādiṣu lakṣaṇā dṛṣṭā na tu savanīyaśabdasyāsavanīyeṣu pravṛttiḥ | sāhityācca śakyate tena lakṣayituṃ netareṇa | na hyasavanīyasya puroḍāśasya dhānādibhiḥ saha saṃbandho 'sti | tasmāddhānādīnāṃ sthāne tarasā iti siddham |</p>
	      <lg>
		<l>iti kathitabalābalapravekai<caesura/>ravagatasarvavirodhabādhamārgaiḥ |</l>
		<l>śrutikṛtadṛḍhaniścayaiḥ pramāṇaiḥ<caesura/>sthita iha karmasu śeṣaśeṣibhāvaḥ ||</l>
	      </lg>
	    </div><!-- sūtra !-->
	    <trailer>iti savanīyahaviṣāṃ māṃsamayatvādhikaraṇam || 22 ||</trailer>
	  </div><!-- adhikaraṇa !-->
	  <trailer>iti śrībhaṭṭakumārilaviracite mīmāṃsābhāṣyavyākhyāne tantravārtike tṛtīyādhyāyasyāṣṭamaḥ pādaḥ |</trailer>
	</div><!-- pāda !-->
	<trailer>saṃpūrṇaśca tṛtīyo 'dhyāyaḥ |</trailer>
      </div><!-- adhyāya !-->
      <trailer>samāptaṃ ca tantravārtikam |</trailer>
    </body>
  </text>
</TEI>
