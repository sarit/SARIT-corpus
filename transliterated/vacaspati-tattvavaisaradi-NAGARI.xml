<?xml version="1.0" encoding="utf-8"?><?xml-model href="http://www.tei-c.org/release/xml/tei/custom/schema/relaxng/tei_all.rng" schematypens="http://relaxng.org/ns/structure/1.0"?>
<TEI xml:id="sarit__tattvavaiśāradī__nāgarī" xmlns:xi="http://www.w3.org/2001/XInclude" xmlns:svg="http://www.w3.org/2000/svg"
  xmlns:math="http://www.w3.org/1998/Math/MathML" xmlns="http://www.tei-c.org/ns/1.0">
  <teiHeader xml:lang="en">
    <fileDesc>
      <titleStmt>
        <title type="main">Tattvavaiśāradī</title>
	<title type="sub">A SARIT edition</title>
        <author>Vācaspatimiśra</author>
        <respStmt>
          <orgName>Young Buddhist Association of the University of Tokyo (Bussei)</orgName>
          <resp>Creation of machine-readable version.</resp>
          <resp>
<ref target="http://todaibussei.or.jp/etext/betl_index.html" type="url">The Young
              Buddhist Association's Electronic Text Library</ref> includes the following rights
            statement: "`Bussei Electronic Text Library' was established by the students of the
            Young Buddhist Association of the University of Tokyo (Bussei) with the aim to share the
            e-texts of Indology and publications for scholarly purposes. `Library' never pursues
            economic profit, because the e-texts registered here are provided and supported by the
            volunteer students and the people who appreciate our project. Note that the e-texts and
            files available here are only for reference purpose, and not for commercial use. The
            copyright is protected by "The Berne Convention for the Protection of Literary and
            Artistic Works," "The WIPO Copyright Treaty (WCT) " 5, and the Japanese "Chosakuken-Hou"
            12-2 and other relating laws and directions. The copyright remains with the original
            copyright holders."</resp>
        </respStmt>
      </titleStmt>
      <publicationStmt>
        <authority>SARIT: Search and Retrieval of Indic Texts</authority>
        <availability status="restricted">
          <p>Copyright Notice</p>
          <p>
            <ref target="http://creativecommons.org/licenses/by-sa/3.0/" type="licence">Distributed
              by <ref target="http://sarit.indology.info" type="url">SARIT</ref> under a Creative
              Commons Attribution-ShareAlike 3.0 Unported License. </ref>
          </p>
          <p>Under this licence, you are free <list>
              <item>to Share — to copy, distribute and transmit the work</item>
              <item>to Remix — to adapt the work </item>
            </list>
</p>
          <p>Under the following conditions:</p>
          <p>
            <list>
              <item>Attribution — You must attribute the work in the manner specified by the author
                or licensor (but not in any way that suggests that they endorse you or your use of
                the work).</item>
              <item>Share Alike — If you alter, transform, or build upon this work, you may
                distribute the resulting work only under the same or similar license to this
                one.</item>
            </list>
          </p>
          <p>More information and fuller details of this license are given on the Creative Commons
            website.</p>
          <p>SARIT assumes no responsibility for unauthorised use that infringes the rights of any
            copyright owners, known or unknown.</p>
        </availability>
        <date>2012</date>
	<idno>2013-03-05</idno>
      </publicationStmt>

      <notesStmt>
        <note>E-text created by the <orgName>Young Buddhist Association of the University of Tokyo
            (Bussei)</orgName> on the basis of the 2004 reprint of the edition of Kāśīnātha Śāstri
          Āgāśe, Pune, and originally made public at http://todaibussei.or.jp/etext/betl_index.html
        </note>
      </notesStmt>

      <sourceDesc>
        <bibl>
          <title>Vācaspatimiśraviracitaṭīkāsaṃvalitavyāsabhāṣyasametāni Pātañjalayogasūtrāṇi [= The
            Yogasūtras of Patañjali accompanied by the Bhāṣya of Vyāsa and the Tattvavaiśāradī
            commentary of Vācaspatimiśra]</title>
          <editor>Kāśīnātha Śāstri Āgāśe</editor>
          <publisher>Vasaṃta Anaṃta Āpaṭe</publisher>
          <pubPlace>Puṇyapattane</pubPlace>
          <series n="47">Ānandāśramasaṃskṛtagranthāvaliḥ granthāṅkaḥ</series>
          <date>2004</date>
          <edition>Reprint</edition>
          <note> BibTeX record for first edition: @BOOK{agas-pata, title =
            {VācaspatiMiśraviracitaṭīkāsaṃvalitaVyāsabhāṣyasametāni Pātañjalayogasūtrāṇi tathā
            BhojadevaviracitaRājamārtaṇḍābhidhavṛttisametāni Pātañjalayogasūtrāṇi}, year = {1904},
            address = {Puṇyākhya-pattana}, publisher = {Ānandāśramamudraṇālaya}, editor = {{Ve. Śā.
            Rā. Rā. Kāśīnātha Śāstrī} Āgāśe and Hari Nārāyaṇa Āpaṭe}, volume = {47}, series =
            {Ānandāśramasaṃskṛtagranthāvaliḥ}, annote = {Edited on the basis of 5 editions and 7 MSS
            {\dn ka--jha, ka2--ga2!}. Editions: Mohamayyām (ka, ṅa) Kalikātā (ga, ka2 with
            Bhojavṛtti), Kāśī (gha). The MSS are from Moreśvaraśāstrī Wāīkara and Śrīdhara Guṃḍo
            Kuva{ḷ}ekar and Morobādādā Phaḍaṇīsa of Puṇe (kha, ca, ga2 with Bhojavṛtti),
            Vidyānandasvāmī of Dharwar (cha), from Sadāśiva Govinda Kānhere (ja), from Jayaśaṃkara
            Premānanda Jośī of Baroda (jha), from Yajñeśvaradīkṣita Baḍalīkara of Baḍalīkara(kha2,
            with Bhojavṛtti). \\ Vyāsabhāṣya and Vācaspati are pp.1--208. The Bhojavṛtti is
            paginated separately 1--65}, source = {CUL N5 834:01.b.7.70}, timestamp = {2010.03.16} }
          </note>
        </bibl>
      </sourceDesc>
    </fileDesc>

    <encodingDesc>
      <p>The published edition from which this e-text was transcribed is printed in the Devanāgarī
        script. The electronic text below is in a lossless transliteration using the Latin alphabet.
        The transliteration scheme used is the IAST (<ref target="http://en.wikipedia.org/wiki/International_Alphabet_of_Sanskrit_Transliteration">The International Alphabet of Sanskrit Transliteration</ref>). IAST differs in small ways
        from ISO 15919, but is preferred by most working Sanskrit scholars. Conversion of this file
        to ISO 15919 can be achieved by performing the following replacements throughout the file:
          <code> ṛ -&gt; r̥ and ṃ -&gt; ṁ </code>
      </p>
      <p>Text divison is with spaces between words ("ity evam" not "ityevam") except when words are
        joined by sandhi Devanāgarī ("atheyam" not "atha+iyam").</p>
      <p>Initial vowel elision for avagraha is reversed and marked with a + sign: e.g.,
        "prathamo+adhyāyaḥ"</p>
      <p>External sandhis are not undone or marked: "yathāmara" not "yathā+amarā"</p>
    </encodingDesc>

    <revisionDesc>
<change type="conversion" subtype="automatic" who="#aso" when="2014-06-24"> 
      Automatic conversion from Roman to Devanāgarī.
    </change>
      <change when="2012-11-27" who="Dominik Wujastyk">
        <list>
          <item>Added TEI encoding.</item>
          <item>Changed avagrahas to +a throughout</item>
        </list>
      </change>
      <change when="2013-03-02" who="Dominik Wujastyk">
        <list>
          <item>Added the "div" sectioning to distinguish sutras from commentary.</item>
          <item>Added mor "div" sectioning to esepareate the four pādas.</item>
          <item>Added the css/bhoja.css stylesheet link. This is just experimental, and will be
            removed.</item>
        </list>
      </change>
    </revisionDesc>

  </teiHeader>
  <text xml:id="tattvavaiśāradī" xml:lang="sa-Deva">
    <body>
      <head xml:lang="en">The Yogasūtras of Patañjali with Vācaspatimiśra's commentary Pātañjalabhāṣyavyākhyāyāṃ
        (a.k.a. Tattvavaiśāradī)</head>
      <div n="1" type="chapter">
        <head>(समाधिपादः प्रथमः।)</head>
        <p>(अथ पातञ्जलसूत्राणि।)</p>

        <p>अथ योगानुशासनम्<seg>
<seg n="1.1">॥१॰१॥</seg>
</seg>
</p>

        <div type="commentary">
          <p>नमामि जगदुत्पत्तिहेतवे वृषकेतवे। क्लेशकर्मविपाकादिरहिताय हिताय च<seg n="1">
<seg n="1">॥१॥</seg>
</seg> नत्वा पतञ्जलिमृषिं वेदव्यासेन भाषिते।
            संक्षिप्तस्पष्टबह्वर्था भाष्ये व्याख्या विधास्यते<seg n="2">
<seg n="2">॥२॥</seg>
</seg>
</p>

          <p>इह हि भगवान् पतञ्जलिः प्रारिप्सितस्य शास्त्रस्य संक्षेपतस्तात्पर्यार्थं
            प्रेक्षावत्प्रवृत्त्यङ्गं श्रोतुश्च सुखावबोधार्थमाचिख्यासुरादाविदं सूत्रं रचयां
            चकार --- अथ योगानुशासनम्। तत्र प्रथमावयवमथशब्दं व्याचष्टे --- अथेत्ययम्
            अधिकारार्थः। अथैष ज्योतिरितिवत्, न त्वानन्तर्यार्थः। अनुशासनमिति हि शास्त्रम्
            आहानुशिष्यतेऽनेनेति व्युत्पत्त्या। न चास्य शमदमाद्यनन्तरं प्रवृत्तिरपि तु
            तत्त्वज्ञानचिख्यापयिषानन्तरम्। जिजासाज्ञानयोस्तु स्यात्। यथाम्नायते --- "तस्माच्छान्तो
            दान्त उपरतस्तितिक्षुः समाहितो भूत्वात्मन्येवात्मानं पश्येत्" [बृहदारण्यकोपनिषत्
            ४॰४॰२३] इति। शिष्यप्रश्नतपश्चरणरसायनाद्युपयोगानन्तर्यस्य च संभवेऽअपि
            नाभिधानं, शिष्यप्रतीतिप्रवृत्त्योरनुपयोगात् प्रामाणिकत्वे योगानुशासनस्य तदभावे
           ऽप्युपेयत्वाद् अप्रामाणिकत्वे च तद्भावेऽअपि हेयत्वात्। एतेन तत्त्वज्ञानचिख्यापयिषयोर्
            आनन्तर्याभिधानं परास्तम्। अधिकारार्थत्वे तु शास्त्रेणाधिक्रियमाणस्य <pb n="1"/>
            प्रस्तूयमानस्य योगस्याभिधानात् सकलशास्त्रतात्पर्यार्थव्याख्यानेन शिष्यः सुखेनैव
            बोधितश्च प्रवर्तितश्च भवतीति। निःश्रेयसस्य हेतुः समाधिरिति हि
            श्रुतिस्मृतीतिहासपुराणेषु प्रसिद्धम्। ननु किं
            सर्वसंदर्भगतोऽअथशब्दोऽअधिकारार्थः, तथा सति "अथातो ब्रह्मजिज्ञासा"
            [ब्रह्मसूत्रम् १॰१॰१] इत्यादावपि प्रसङ्ग इत्यत आह --- अयमिति। ननु ---</p>

          <p>"हिरण्यगर्भो योगस्य वक्ता नान्यः पुरातनः"</p>

          <p>इति योगियाज्ञवल्क्यस्मृतेः कथं पतञ्जलेर्योगशास्त्रकर्तृत्वमित्याशङ्क्य
            सूत्रकारेणानुशासनमित्युक्तम्। शिष्टस्य शासनमनुशासनमित्यर्थः। यदायम्
            अथशब्दोऽअधिकारार्थस्तदैष वाक्यार्थः संपद्यत इत्याह --- योगानुशासनं शास्त्रम्
            अधिकृतमिति। ननु व्युत्पाद्यमानतया योगोऽअत्राधिकृतो न तु शास्त्रमित्यत आह ---
            वेदितव्यमिति। सत्यं व्युत्पाद्यमानतया योगः प्रस्तुतः, स तु तद्विषयेण शास्त्रेण
            करणेन व्युत्पाद्यः। करणगोचरश्च व्युत्पादकस्य व्यापारो न कर्मगोचर इति
            कर्तृव्यापारविवक्षया योगविषयस्य शास्त्रस्याधिकृतत्वं वेदितव्यम्।
            शास्त्रव्यापारगोचरतया तु योग एवाधिकृत इति भावः। अधिकारार्थस्य
            चाथशब्दस्यान्यार्थं नीयमानोदकुम्भदर्शनमिव श्रवणं मङ्गलायापि कल्पत इति
            मन्तव्यम्। शब्दसंदेहनिमित्तमर्थसंदेहमपनयति --- योगः समाधिरिति। "युज
            समाधौ" [धातुपाठः ४] इत्यस्माद् व्युत्पन्नः समाध्यर्थो न तु "युजिर्योगे"
            [धातुपाठः ७] इत्यस्मात् संयोगार्थ इत्यर्थः। ननु समाधिरपि वक्ष्यमाणस्याङ्गिनो
            योगस्याङ्गम्। न चाङ्गमेवाङ्गीत्यत आह --- स च सार्वभौमः। चस्त्वर्थोऽअङ्गाद्
            अङ्गिनं भिनत्ति। भूमयोऽअवस्था वक्ष्यमाणा मधुमती मधुप्रतीका विशोका संस्कारशेषास्
            ताश्चित्तस्य, तासु सर्वासु विदितः सार्वभौमश्चित्तवृत्तिनिरोधलक्षणो योगः। तदङ्गं
            तु समाधिर्नैवंभूतः। व्युत्पत्तिनिमित्तमात्राभिधानं चैतद् योगः समाधिरिति।
            अङ्गाङ्गिनोरभेदविवक्षामात्रेण प्रवृत्तिनिमित्तं तु योगशब्दस्य चित्तवृत्तिनिरोध एवेति
            परमार्थः। वृत्तयो ज्ञानान्यात्माश्रयाण्यतस्तन्निरोधोऽप्यात्माश्रय एवेति ये पश्यन्ति
            तन्निरासायाह --- चित्तस्य धर्म इति। चित्तशब्देनान्तःकरणं बुद्धिमुपलक्षयति। न
            हि कूटस्थनित्या चितिशक्तिरपरिणामिनी ज्ञानधर्मा भवितुमर्हति बुद्धिस्तु भवेद्
            इति भावः। स्याद् एतत् सार्वभौमश्चेद् योगो हन्त भोः क्षितमूढविक्षिप्ता अपि
            चित्तभूमयः। अस्ति च परस्परापेक्षया वृत्तिनिरोधोऽअप्यास्विति तत्रापि योगत्वप्रसङ्ग
            इत्याशङ्क्य हेयोपादेयभूमीरुपन्यस्यति --- <pb n="2"/> क्षिप्तमित्यादि। क्षिप्तं सदैव
            रजसा तेषु तेषु विषयेषु क्षिप्यमाणमत्यन्तमस्थिरम्। मूढं तु तमःसमुद्रेकान्
            निद्रावृत्तिमत्। क्षिप्ताद् विशिष्टं विक्षिप्तम्। विशेषोऽअस्थेमबहुलस्य कादाचित्कः स्थेमा। सा
            चास्यास्थेमबहुलता सांसिद्धिकी वा वक्ष्यमाणव्याधिस्त्यानाद्यन्तरायजनिता वा। एकाग्रम्
            एकतानम्। निरुद्धसकलवृत्तिकं संस्कारमात्रशेषं चित्तं निरुद्धम्। तत्र
            क्षिप्तमूढयोः सत्यपि परस्परापेक्षया वृत्तिनिरोधे पारम्पर्येणापि
            निःश्रेयसहेतुभावाभावात् तदुपघातकत्वाच्च योगपक्षाद् दूरोत्सारितत्वमिति न तयोर्
            योग्त्वं निषिद्धम्। विक्षिप्तस्य तु कादाचित्कसद्भूतविषयस्थेमशालिनः संभाव्येत
            योगत्वमिति निषेधति। तत्र विक्षिप्ते चेतसि समाधिः कादाचित्कसद्भूतविषयस्य
            चित्तस्य स्थेमा न योगपक्षे वर्तते। कस्मात्। यतस्तद्विपक्षविक्षेपोपसर्जनीभूतः।
            विपक्षवर्गान्तर्गतस्य हि स्वरूपमेव दुर्लभं प्राग् एव कार्यकरणं न खलु
            दहनान्तर्गतं बीजं त्रिचतुराक्षणावस्थितमुप्तमप्यङ्कुराय कल्पत इति भावः।
            यदि विक्षेपोपसर्जनीभूतः समाधिर्न योगः कस्तर्हीत्यत आह --- यस्त्वेकाग्रे
            चेतसीति। भूतमिति समारोपितमर्थं निवर्तयति। निद्रावृत्तिरपि स्वालम्बने तमसि
            भूते भवत्येकाग्रेत्यत उक्तम् --- सद् इति। शोभनं नितान्ताविर्भूतं सत्त्वं
            तमःसमुद्रेकस्त्वशोभनस्तस्य क्लेशहेतुत्वाद् इति। द्योतनं हि तत्त्वज्ञानमागमाद्
            वानुमानाद् वा भवद् अपि परोक्षरूपतया न साक्षात्कारवतीमविद्यामुच्छिनत्ति
            द्विचन्द्रदिङ्मोहादिष्वनुच्छेदकत्वाद् अत आह --- प्रेति। प्रकारो हि प्रकर्षं द्योतयन्
            साक्षात्कारं सूचयति। अविद्यामूलत्वाद् अस्मितादीनां क्लेशानां, विद्यायाश्
            चाविद्योच्छेदरूपत्वाद् विद्योदये चाविद्यादिक्लेशसमुच्छेदो विरोधित्वात् कारणविनाशाच्चेत्य्
            आह --- क्षिणोति चेति। अत एव कर्मरूपाणि बन्धनानि श्लथयति। कर्म चात्रापूर्वम्
            अभिमतं कार्ये कारणोपचारात्। श्लथयति स्वकार्याद् अवसादयति। वक्ष्यति हि --- "सति
            मूले तद्विपाकः" [योगसूत्रम् २॰१३] इति। किं च निरोधमभुमुखं करोत्य्
            अभिमुखीकरोति। स च संप्रज्ञातश्चतुष्प्रकार <pb n="3"/> इत्याह --- स चेति।
            असंप्रज्ञातमाह --- सर्ववृत्तीति। रजस्तमोमयी किल प्रमाणादिवृत्तिः सात्त्विकीं वृत्तिम्
            उपादाय संप्रज्ञाते निरुद्धा। असंप्रज्ञाते तु सर्वासामेव निरोध इत्यर्थः। तद् इह
            भूमिद्वये समाप्ता या मधुमत्यादयो भूमयस्ताः सर्वास्तासु विदितः सार्वभौम इति
              सिद्धम्<seg n="1.1">
<seg n="1.1">॥१॰१॥</seg>
</seg>
</p>
        </div>
        <div type="sutra">
          <p>योगश्चित्तवृत्तिनिरोधः<seg n="1.2">
<seg n="1.2">॥१॰२॥</seg>
</seg>
</p>
        </div>
        <div type="commentary">
          <p>द्वितीयं सूत्रमवतारयति --- तस्य लक्षणेति। तस्येति पूर्वसूत्रोपात्तं द्विविधं
            योगं परामृशति --- योगश्चित्तवृत्तिनिरोधः। निरुध्यन्ते यस्मिन् प्रमाणादिवृत्तयो
           ऽवस्थाविशेषे चित्तस्य सोऽअवस्थाविशेषो योगः। ननु संप्रज्ञातस्य योगस्याव्यापकत्वाद्
            अलक्षणमिदम्। अनिरुद्धा हि तत्र सात्त्विकी चित्तवृत्तिरित्यत आह ---
            सर्वशब्दाग्रहणाद् इति। यदि सर्वचित्तवृत्तिनिरोध इत्युच्येत भवेद् अव्यापकं
            संप्रज्ञातस्य। क्लेशकर्मविपाकाशयपरिपन्थी चित्तवृत्तिनिरोधस्तु तमपि संगृह्णाति।
            तत्रापि राजसतामसचित्तवृत्तिनिरोधात् तस्य च तद्भावाद् इत्यर्थः। कुतः पुनरेकस्य
            चित्तस्य क्षिप्तादिभूमिसंबन्धः किमर्थं चैवमवस्थस्य चित्तस्य वृत्तयो निरोद्धव्या
            इत्याशङ्क्य प्रथमं तावद् अवस्थासंबन्धे हेतुमुपन्यस्यति --- चित्तं हीति।
            प्रख्याशीलत्वात् सत्त्वगुणम्। प्रवृत्तिशीलत्वाद् रजोगुणम्। स्थितिशीलत्वात् तमोगुणम्।
            प्रख्याग्रहणमुपलक्षणार्थम्। तेनान्येऽअपि सात्त्विकाः प्रसादलाघवप्रीत्यादयः
            सूच्यन्ते। प्रवृत्त्या च परितापशोकादया राजसाः। प्रवृत्तिविरोधी तमोवृत्तिधर्मः
            स्थितिः। स्थितिग्रहणाद् गौरवावरणदैन्यादय उपलक्ष्यन्ते। एतद् उक्तं भवति ---
            एकमपि चित्तं त्रिगुणनिर्मिततया गुणानां च वैषम्येण परस्परविमर्दवैचित्र्याद्
            विचित्रपरिणामं सद् अनेकावस्थमुपपद्यत इति। क्षिप्ताद्या एव चित्तस्य भूमीर्
            यथासंभवमवान्तरावस्थाभेदवतीरादर्शयति --- प्रख्यारूपं हीति। चित्तरूपेण
            परिणतं सत्त्वं चित्तसत्त्वम्। तद् एवं प्रख्यारूपतया सत्त्वप्राधान्यं चित्तस्य
            दर्शितम्। तत्र चित्ते सत्त्वात् किंचिद् ऊने रजस्तमसी <pb n="4"/> यदा मिथः समे च
            भवतस्तदैश्वर्यं च विषयाश्च शब्दादयस्तान्येव प्रियाणि यस्य तत् तथोक्तम्।
            सत्त्वप्राधान्यात् खलु चित्तं तत्त्वे प्रणिधित्सद् अपि तत्त्वस्य तमसा पिहितत्वाद्
            अणिमादिकमैश्वर्यमेव तत्त्वमभिमन्यमानं तत् प्रणिधित्सति प्रणिधत्ते च क्षणम्।
            अथ रजसा क्षिप्यमाणं तत्राप्यलब्धस्थितिं तत्प्रियमात्रं भवति। शब्दादिषु पुनर्
            अस्य स्वरसवाही प्रेमा निरूढ एव। तद् अनेन विक्षिप्तं चित्तमुक्तम्। क्षिप्तं चित्तं
            दर्शयन् मूढमपि सूचयति --- तद् एव तमसेति। यदा हि तमो रजो विजित्य प्रसृतं
            तदा चित्तसत्त्वावरकतमःसमुत्सारणेऽशक्तत्वाद् रजसस्तमःस्थगितं चित्तम्
            अधर्माद्युपगच्छति। अज्ञानं च विपर्ययज्ञानम्। अभावप्रत्ययालम्बनं च निद्राज्ञानम्
            उक्तम्। ततश्च मूढावस्थापि सूचितेति। अनैश्वर्यं सर्वत्रेच्छाप्रतीघातः।
            अधर्मादिव्याप्तं चित्तं भवतीत्यर्थः। यदा तु तद् एव चित्तसत्त्वमाविर्भूतसत्त्वम्
            अपगततमःपटलं सरजस्कं भवति तदा धर्मज्ञानवैराग्यैश्वर्याण्युपगच्छतीत्य्
            आह --- प्रक्षीणेत्यादि। मोहस्तमस्तद् एव चावरणं प्रकर्षेण क्षीणं यस्य तत्
            तथोक्तम्। अत एव सर्वतो विशेषाविशेषलिङ्गमात्रालिङ्गपुरुषेषु प्रद्योतमानम्। तथापि न
            धर्मायैश्वर्याय च कल्पते प्रवृत्त्यभावाद् इत्यत आह --- अनुविद्धं रजोमात्रया।
            रजसः प्रवर्तकत्वाद् अस्ति धर्मादिप्रवृत्तिरित्यर्थः। तद् अनेन
            संप्रज्ञातसमाधिसंपन्नयोर्मधुभूमिकप्रज्ञाज्योतिषोर्मध्यमयोर्योगिनोश्
            चित्तसत्त्वं संगृहीतम्। संप्रत्यतिक्रान्तभावनीयस्य ध्यायिनश्चतुर्थस्य
            चित्तावस्थामाह --- तद् एव चित्तं रजोलेशान् मलाद् अपेतमत एव स्वरूपप्रतिष्ठम्।
            अभ्यासवैराग्यपुटपाकप्रबन्धविधूतरजस्तमोमलस्य हि बुद्धिसत्त्वतपनीयस्य
            स्वरूपप्रतिष्ठस्य विषयेन्द्रियप्रत्याहृतस्यानवसिताधिकारतया च कार्यकारिणो
            विवेकख्यातिः परं कार्यमवशिष्यत इत्याह --- सत्त्वपुरुषान्यताख्यातिमात्रं चित्तं
            धर्ममेघध्यानोपगं भवति। धर्ममेघश्च वक्ष्यते। अत्रैव योगिजनप्रसिद्धिमाह
            --- तद् इति। सत्त्वपुरुषान्यताख्यातिमात्रं चित्तं धर्ममेघपर्यन्तं परं
            प्रसंख्यानमित्याचक्षते ध्यायिनः। चित्तसामानाधिकरण्यं च धर्मधर्मिणोर्
            अभेदविवक्षया द्रष्टव्यम्। विवेकख्यातेर् <pb n="5"/> हानहेतुं चितिशक्तेश्चोपादानहेतुं
            निरोधसमाधिमवतारयितुं चितिशक्तेः साधुतामसाधुतां च विवेकख्यातेर्दर्शयति
            --- चितिशक्तिरित्यादि। सुखदुःखमोहात्मकत्वमशुद्धिः। सुखमोहावपि हि विवेकिनं
            दुःखाकुरुतः। अतो दुःखवद् धेयौ। तथा चातिसुन्दरमप्यन्तवद् दुनोति। तेन तद् अपि
            हेयमेव विवेकिनः। सेयमशुद्धिरन्तश्च चितिशक्तौ पुरुषे न स्त इत्युक्तम् ---
            शुद्धा चानन्ता चेति। ननु सुखदुःखमोहात्मकशब्दादीन् इयं चेतयमाना तदाकारापन्ना
            कथं विशुद्धा तदाकारपरिग्रहपरिवर्जने च कुर्वती कथमनन्तेत्यत उक्तम् ---
            दर्शितविषयेति। दर्शितो विषयः शब्दादिर्यस्यै सा तथोक्ता। भवेद् एतद् एवं यदि
            बुद्धिवच्चितिशक्तिर्विषयाकारतामापद्येत, किं तु बुद्धिरेव विषयाकारेण परिणता
            सत्यतदाकारायै चितिशक्त्यै विषयमादर्शयति। ततः पुरुषश्चेतयत इत्युच्यते।
            ननु विषयाकारां बुद्धिमनारूढायाश्चितिशक्तेः कथं विषयवेदनं विषयारोहे वा
            कथं न तदाकारापत्तिरित्यत उक्तम् --- अप्रतिसंक्रमेति। प्रतिसंक्रमः संचारः। स
            चितेर्नास्तीत्यर्थः। स एव कुतोऽअस्या नास्तीत्यत उक्तम् --- अपरिणामिनीति। न चितेस्
            त्रिविधोऽपि धर्मलक्षणावस्थालक्षणः परिणामोऽअस्ति। येन क्रियारूपेण परिणता सती
            बुद्धिसंयोगेन परिणमेत चितिशक्तिः। असंक्रान्ताया अपि विषयसंवेदनमुपपादयिष्यते।
            तत् सिद्धं चितिशक्तिः शोभनेति। विवेकख्यातिस्तु बुद्धिसत्त्वात्मिकाशोभनेत्युक्तम् ---
            अतश्चितिशक्तेर्विपरीतेति। यदा च विवेकख्यातिरपि हेया तदा कैव कथा
            वृत्त्यन्तराणां दोषबहुलानामिति भावः। ततस्तद्धेतोर्निरोधसमाधेरवतारो युज्यत
            इत्याह --- अतस्तस्यामिति। ज्ञानप्रसादमात्रेण हि परेण वैराग्येण विवेकख्यातिमपि
            निरुणद्धीत्यर्थः। अथ निरुद्धाशेषवृत्तिं चित्तं कीदृशमित्यत आह --- तदवस्थम्
            इत्यादि। स निरोधोऽअवस्था यस्य तत् तथोक्तम्। निरोधस्य स्वरूपमाह --- स निर्बीज
            इति। क्लेशसहितः कर्माशयो जात्यायुर्भोगबीजं तस्मान् निर्गत इति निर्बीजः। अस्यैव
            योगिजनप्रसिद्धामन्वर्थसंज्ञामादर्शयति --- न तत्रेति। उपसंहरति --- द्विविधः
            स योगश्चित्तवृत्तिनिरोध इति<seg n="1.2">॥१॰२॥</seg>
            <pb n="6"/>
</p>
        </div>
        <div type="sutra">
          <p>तदा द्रष्टुः स्वरूपेऽअवस्थानम्<seg n="1.3">॥१॰३॥</seg>
</p>
        </div>
        <div type="commentary">
          <p>संप्रत्युत्तरसूत्रमवतारयितुं चोदयति --- तदवस्थे चेतसीति। किमाक्षेपे।
            तत्तदाकारपरिणतबुद्धिबोधात्मा खल्वयं पुरुषः सदानुभूयते न तु
            बुद्धिबोधरहितोऽअतोऽस्य पुरुषस्य बुद्धिबोधः स्वभावः सवितुरिव प्रकाशः। न च
            संस्कारशेषे चेतसि सोऽअस्ति। न च स्वभावमपहाय भावो वर्तितुमर्हतीति भावः।
            स्याद् एतत्। संस्कारशेषामपि बुद्धिं कस्मात् पुरुषो न बुध्यत इत्यत आह ---
            विषयाभावाद् इति। न बुद्धिमात्रं पुरुषस्य विषयोऽअपि तु पुरुषार्थवती बुद्धिः।
            विवेकख्यातिविषयभोगौ च पुरुषार्थौ। तौ च निरुद्धावस्थायां न स्त इति सिद्धो
            विषयाभाव इत्यर्थः। सूत्रेण परिहरति --- तदा द्रष्टुः स्वरूपेऽवस्थानम्। स्वरूप
            इत्यारोपितं शान्तघोरमूढस्वरूपं निवर्तयति। पुरुषस्य हि चैतन्यं स्वरूपम्
            अनौपाधिकं न तु बुद्धिबोधः शान्तादिरूप औपाधिको हि स स्फटिकस्येव
            स्वभावस्वच्छधवलस्य जपाकुसुमसंनिधानोपाधिररुणिमा। न चोपाधिनिवृत्ताव्
            उपहितनिवृत्तिरतिप्रसङ्गाद् इति भावः। स्वरूपस्य चाभेदेऽअपि भेदं
            विकल्प्याधिकरणभाव उक्त इति। अयमेवार्थो भाष्यकृता द्योत्यते ---
            स्वरूपप्रतिष्ठेति। तदानीं निरोधावस्थायां न व्युत्थानावस्थायामिति भावः। स्याद् एतद्
            व्युत्थानावस्थायामप्रतिष्ठिता स्वरूपे चितिशक्तिर्निरोधावस्थायां प्रतितिष्ठन्ती
            परिणामिनी स्यात्। व्युत्थाने वा स्वरूपप्रतिष्ठाने व्युत्थाननिरोधयोरविशेष इत्यत आह
            --- व्युत्थानचित्ते त्विति। न जातु कूटस्थनित्या चितिशक्तिः स्वरूपाच्च्यवते तेन यथा
            निरोधे तथैव व्युत्थानेऽअपि। न खलु शुक्तिकायाः प्रमाणविपर्ययज्ञानगोचरत्वेऽअपि
            स्वरूपोदयव्ययौ भवतः। प्रतिपत्ता तु तथाभूतमप्यतथात्वेनाभिमन्यते।
            निरोधसमाधिमपेक्ष्य संप्रज्ञातोऽअपि व्युत्थानमेवेति<seg n="1.3">॥१॰३॥</seg>
</p>
        </div>
        <div type="sutra">
          <p>वृत्तिसारूप्यमितरत्र<seg n="1.4">॥१॰४॥</seg>
</p>
        </div>
        <div type="commentary">
          <p>सूत्रान्तरमवतारयितुं पृच्छति --- कथं तर्हीति। यदि तथा भवन्ती न तथा केन
            तर्हि प्रकारेण प्रकाशत इत्यर्थः। हेतुपदमध्याहृत्य सूत्रं पठति ---
            दर्शितविषयत्वाद् वृत्तिसारूप्यमितरत्र। इतरत्र व्युत्थाने याश्चित्तवृत्तयः
            शान्तघोरमूढास्ता एवाविशिष्टा <pb n="7"/> अभिन्ना वृत्तयो यस्य पुरुषस्य स तथोक्तः।
            सारूप्यमित्यत्र सशब्द एकपर्यायः। एतद् उक्तं भवति --- जपाकुसुमस्फटिकयोरिव
            बुद्धिपुरुषयोः संनिधानाद् अभेदग्रहे बुद्धिवृत्तीः पुरुषे समारोप्य शान्तोऽअस्मि
            दुःखितोऽअस्मि मूढोऽअस्मीत्यध्यवस्यति। यथा मलिने दर्पणतले प्रतिबिम्बितं मुखं
            मलिनमारोप्य शोचत्यात्मानं मलिनोऽअस्मीति। यद्यपि पुरुषसमारोपोऽअपि
            शब्दादिविज्ञानवद् बुद्धिवृत्तिर्यद्यपि च प्राकृतत्वेनाचिद्रूपतयानुभाव्यस्तथापि
            बुद्धेः पुरुषत्वमापादयन् पुरुषवृत्तिरिवानुभव इवावभासते। तथा चायम्
            अविपर्ययोऽअप्यात्मा विपर्ययवान् इवाभोक्तापि भोक्तेव विवेकख्यातिरहितोऽअपि तत्सहित
            इव विवेकख्यात्या प्रकाशते। एतच्च "चितेरप्रतिसंक्रमायास्तदाकारापत्तौ
            स्वबुद्धिसंवेदनम्" [योगसूत्रम् ४॰२२] इत्यत्र "सत्त्वपुरुषयोरत्यन्तासंकीर्णयोः
            प्रत्ययाविशेषो भोगः" [योगसूत्रम् ३॰३५] इत्यत्र चोपपादयिष्यते। एतच्च मतान्तरेऽअपि
            सिद्धमित्याह --- तथा चेति। पञ्चशिखाचार्यस्य सूत्रम् "एकमेव दर्शनं ख्यातिरेव
            दर्शनम्" इति। ननु कथमेकं दर्शनं यावता बुद्धेः शब्दादिविषया विवेकविषया च
            वृत्तिः प्राकृततया जडत्वेनानुभाव्या दर्शनं ततोऽअन्यत् पुरुषस्य चैतन्यमनुभवो
            दर्शनमित्यत आह --- ख्यातिरेव दर्शनमिति। उदयव्ययधर्मिणीं वृत्तिं ख्यातिं
            लौकिकीमभिप्रेत्यैतद् उक्तम् --- एकमेवेति। चैतन्यं तु पुरुषस्य स्वभावो न
            ख्यातेः। तत् तु न लोकप्रत्यक्षगोचरोऽअपि त्वागमानुमानगोचर इत्यर्थः। तद् अनेन
            व्युत्थानावस्थायां मूलकारणमविद्यां दर्शयता तद्धेतुकः संयोगो भोगहेतुः
            स्वस्वामिभावोऽअपि सूचित इति तमुपपादयन्नाह --- चित्तं स्वं भवति पुरुषस्य
            स्वामिन इति संबन्धः। ननु चित्तजनितमुपकारं भजमानो हि चेतनश्चित्तस्येशिता। न
            चास्य तज्जनितोपकारसंभवस्तदसंबन्धाद् अनुपकार्यत्वात्
            तत्संयोगतदुपकारभागित्वे परिणामप्रसङ्गाद् इत्यत आह --- अयस्कान्तमणिकल्पं
            संनिधिमात्रोपकारि दृश्यत्वेनेति। न पुरुषसंयुक्तं चित्तमपि तु तत्संनिहितम्।
            संनिधिश्च पुरुषस्य न देशतः कालतो वा तदसंयोगात् किं तु योग्यतालक्षणः। अस्ति च
            पुरुषस्य भोक्तृशक्तिश्चित्तस्य भोगशक्तिः। तद् उक्तम् --- दृश्यत्वेनेति।
            शब्दाद्याकारपरिणतस्य भोग्यत्वेनेत्यर्थः। भोगश्च यद्यपि शब्दाद्याकारा वृत्तिश्
            चित्तस्य धर्मस्तथापि चित्तचैतन्ययोरभेदसमारोपाद् वृत्तिसारूप्यात् पुरुषस्येत्य्
            उक्तम्। तस्माच्चित्तेनासंयोगेऽअपि तज्जनितोपकारभागिता पुरुषस्यापरिणामिता <pb n="8"/>
            चेति सिद्धम्। ननु स्वस्वामिसंबन्धो भोगहेतुरविद्यानिमित्तोऽविद्या तु किंनिमित्ता न
            खल्वनिमित्तं कार्यमुत्पद्यते। यथाहुः ---</p>
        </div>
        <div type="sutra">
          <p>"स्वप्नादिवद् अविद्यायाः प्रवृत्तिस्तस्य किंकृता"।</p>
        </div>
        <div type="commentary">
          <p>इति शङ्कामुपसंहारव्याजेनोद्धरति --- तस्माच्चित्तवृत्तिबोधे
            शान्तघोरमूढाकारचित्तवृत्त्युपभोगेऽअनाद्यविद्यानिमित्तत्वाद् अनादिः संयोगो हेतुर्
            अविद्यावासनयोश्च संतानो बीजाङ्कुरसंतानवद् अनादिरिति भावः<seg n="1.4">॥१॰४॥</seg>
</p>
        </div>
        <div type="sutra">
          <p>वृत्तयः पञ्चतय्यः क्लिष्टाक्लिष्टाः<seg n="1.5">॥१॰५॥</seg>
</p>
        </div>
        <div type="commentary">
          <p>स्याद् एतत् पुरुषो हि शक्य उपदिश्यते। न च वृत्तिनिरोधो वृत्तीरविज्ञाय शक्यः। न च
            सहस्रेणापि पुरुषायुषैरलमिमाः कश्चित् परिगणयितुम्। असंख्याताश्च कथं
            निरोद्धव्या इत्याशङ्क्य तासामियत्तास्वरूपप्रतिपादनपरं सूत्रमवतारयति --- ताः
            पुनर्निरोद्धव्या बहुत्वे सति चित्तस्य --- वृत्तयः पञ्चतय्यः क्लिष्टाक्लिष्टाः।
            वृत्तिरूपोऽअवयव्येकस्तस्य प्रमाणादयोऽअवयवाः पञ्च। ततस्तदवयवा पञ्चतयी
            पञ्चावयवा वृत्तिर्भवति। ताश्च वृत्तयश्चैत्रमैत्रादिचित्तभेदाद् बह्व्य इति
            बहुवचनमुपपन्नम्। एतद् उक्तं भवति --- चैत्रो वा मैत्रो वान्यो वा कश्चित् सर्वेषाम्
            एव तेषां वृत्तयः पञ्चतय्य एव नाधिका इति। चित्तस्येति चैकवचनं जात्यभिप्रायम्।
            चित्तानामिति तु द्रष्टव्यम्। तासामवान्तरविशेषमनुष्ठानोपयोगिनं दर्शयति ---
            क्लिष्टाक्लिष्टा इति। अक्लिष्टा उपादाय क्लिष्टा निरोद्धव्यास्ता अपि परेण वैराग्येणेति। अस्य
            व्याख्यानं --- क्लेशहेतुका इति। क्लेशा अस्मितादयो हेतवः प्रवृत्तिकारणं यासां वृत्तीनां
            तास्तथोक्ताः। यद् वा पुरुषार्थप्रधानस्य रजस्तमोमयीनां हि वृत्तीनां
            क्लेशकारणत्वेन क्लेशायैव प्रवृत्तिः। क्लेशः क्लिष्टं तद् आसामस्तीति क्लिष्टा इति। यत
            एव क्लेशोपार्जनार्थममूषां प्रवृत्तिरत एव कर्माशयप्रचये क्षेत्रीभूताः।
            प्रमाणादिना खल्वयं प्रतिपत्तार्थमवसाय तत्र सक्तो द्विष्टो वा कर्माशयम्
            आचिनोतीति भवन्ति धर्माधर्मप्रचयप्रसवभूमयो वृत्तयः क्लिष्टा इति। अक्लिष्टा
            व्याचष्टे --- ख्यातिविषया इति। विधूतरजस्तमसो बुद्धिसत्त्वस्य प्रशान्तवाहिनः
            प्रज्ञाप्रसादः ख्यातिस्तया विषयिण्या तद्विषयं सत्त्वपुरुषविवेकमुपलक्षयति। तेन
              <pb n="9"/> सत्त्वपुरुषविवेकविषया यतोऽअत एव गुणाधिकारविरोधिन्यः।
            कार्यारम्भणं हि गुणानामधिकारो विवेकख्यातिपर्यवसानं च तद् इति चरिताधिकाराणां
            गुणानामधिकारं विरुन्धन्तीति। अतस्ता अक्लिष्टाः प्रमाणप्रभृतयो वृत्तयः। स्याद् एतद्
            वीतरागजन्मादर्शनात् क्लिष्टवृत्तय एव सर्वे प्राणभृतः। न च क्लिष्टवृत्तिप्रवाहे
            भवितुमर्हन्त्यक्लिष्टा वृत्तयो न चामूषां भावेऽअपि कार्यकारिता विरोधिमध्यपातित्वात्
            तस्मात् क्लिष्टानामक्लिष्टाभिर्निरोधस्तासां च वैराग्येण परेणेति मनोरथमात्रमित्य्
            अत आह --- क्लिष्टप्रवाहेति। आगमानुमानाचार्योपदेशपरिशीलनलब्धजन्मनी
            अभ्यासवैराग्ये क्लिष्टच्छिद्रमन्तरा तत्र पतिताः स्वयमक्लिष्टा एव यद्यपि
            क्लिष्टप्रवाहपतिताः। न खलु शालग्रामे किरातशतसंकीर्णे प्रतिवसन्नपि ब्राह्मणः
            किरातो भवति। अक्लिष्टच्छिद्रेष्विति निदर्शनम्। क्लिष्टान्तरवर्तितया च क्लिष्टाभिर्
            अनभिभूता अक्लिष्टाः। स्वसंस्कारपरिपाकक्रमेण क्लिष्टा एव तावद् अभिभवन्तीत्याह ---
            तथाजातीयका इति। अक्लिष्टाभिर्वृत्तिभिरक्लिष्टाः संस्कारा इत्यर्थः। तद् इदं
            वृत्तिसंस्कारचक्रमनिशमावर्तते, आ निरोधसमाधेः। तद् एवंभूतं चित्तं
            निरोधावस्थं संस्कारशेषं भूत्वात्मकल्पेनावतिष्ठत इत्यापाततः प्रलयं वा
            गच्छतीति परमार्थतः। पिण्डीकृत्य सूत्रार्थमाह --- ता इति। पञ्चधेत्य्
            अर्थकथनमात्रं न तु शब्दवृत्तिव्याख्यानम्। तयपः प्रकारेऽअस्मरणात्<seg n="1.5">॥१॰५॥</seg>
</p>
        </div>
        <div type="sutra">
          <p>प्रमाणविपर्ययविकल्पनिद्रास्मृतयः<seg n="1.6">॥१॰६॥</seg>
</p>
        </div>
        <div type="commentary">
          <p>ताः स्वसंज्ञाभिरुद्दिशति --- प्रमाणविपर्ययविकल्पनिद्रास्मृतयः। निर्देशे
            यथावचनं विग्रहश्चार्थे द्वंद्वः समास इतरेतरयोगे। यथा ---
            अनित्याशुचिदुःखानात्मसु नित्यशुचिसुखात्मख्यातिरविद्या [योगसूत्रम् २॰५] इत्युक्तेऽअपि न
            दिङ्मोहालातचक्रादिविभ्रमा व्युदस्यन्त एवमिहापि प्रमाणाद्यभिधानेऽअपि
            वृत्त्यन्तरसद्भावशङ्का न व्युदस्यतेति तन्निरासाय वक्तव्यं पञ्चतय्य इति। एतावत्य
            एव वृत्तयो नापराः सन्तीति दर्शितं भवति<seg n="1.6">॥१॰६॥</seg>
</p>
        </div>
        <div type="sutra">
          <p>प्रत्यक्षानुमानागमाः प्रमाणानि<seg n="1.7">॥१॰७॥</seg>
</p>
        </div>
        <div type="commentary">
          <p>तत्र प्रमाणवृत्तिं विभजन् सामान्यलक्षणमाह --- प्रत्यक्षानुमानागमाः प्रमाणानि।
            अनधिगततत्त्वबोधः <pb n="10"/> पौरुषेयो व्यवहारहेतुः प्रमा। तत्कारणं प्रमाणम्।
            विभागवचनं च न्यूनाधिकसंख्याव्यवच्छेदार्थम्। तत्र सकलप्रमाणमूलत्वात्
            प्रथमतः प्रत्यक्षं लक्षयति --- इन्द्रियेति। अर्थस्येति समारोपितत्वं निषेधति।
            तद्विषयेति बाह्यगोचरतया ज्ञानाकारगोचरत्वं निवारयति। चित्तवर्तिनो ज्ञानाकारस्य
            बाह्यज्ञेयसंबन्धं दर्शयति --- बाह्यवस्तूपरागाद् इति। व्यवहितस्य तदुपरागे हेतुम्
            आह --- इन्द्रियप्रणालिकयेति। सामान्यमात्रमर्थ इत्येके। विशेषा एवेत्यन्ये।
            सामान्यविशेषतद्वत्तेत्यपरे वादिनः प्रतिपन्नास्तन्निरासायाह --- सामान्यविशेषात्मन
            इति। न तद्वत्ता किं तु तादात्म्यमर्थस्य। एतच्चैकान्तानभ्य्पगम इत्यत्र
            प्रतिपादयिष्यते। अनुमानागमविषयात् प्रत्यक्षविषयं व्यवच्छिनत्ति ---
            विशेषावधारणप्रधानेति। यद्यपि सामान्यमपि प्रत्यक्षे प्रतिभासते तथापि विशेषं
            प्रत्युपसर्जनीभूतमित्यर्थः। एतच्च साक्षात्कारोपलक्षणपरम्। तथा च
            विवेकख्यातिरपि लक्षिता भवति। फलविप्रतिपत्तिं निराकरोति --- फलं पौरुषेयश्
            चित्तवृत्तिबोध इति। ननु पुरुषवर्ती बोधः कथं चित्तगताया वृत्तेः फलम्। न हि
            खदिरगोचरव्यापारेण परशुना पलाशे छिदा क्रियत इत्यत आह --- अविशिष्ट इति। न हि
            पुरुषगतो बोधो जन्यते, अपि तु चैतन्यमेव बुद्धिदर्पणप्रतिबिम्बितं
            बुद्धिवृत्त्यार्थाकारया तदाकारतामापद्यमानं फलम्। तच्च तथाभूतं बुद्धेर्
            अविशिष्टं बुद्ध्यात्मकं, वृत्तिश्च बुद्ध्यात्मिकेति सामानाधिकरण्याद् युक्तः
            प्रमाणफलभाव इत्यर्थः। एतच्चोपपादयिष्याम इत्याह --- प्रतिसंवेदीति।
            प्रत्यक्षानन्तरं
            प्रवृत्त्यादिलिङ्गकश्रोतृबुद्ध्यनुमानप्रभवसंबन्धदर्शनसमुत्थतयागमस्यानुमानजत्वाद्
            अनुमितस्य चागमेनान्वाख्यानाद् आगमात् प्राग् अनुमानं लक्षयति --- अनुमेयस्येति।
            जिज्ञासितधर्मविशिष्टो धर्म्यनुमेयस्तस्य तुल्यजातीयाः साध्यधर्मसामान्येन
            समानार्थाः सपक्षास्तेष्वनुवृत्त इत्यनेन विरुद्धत्वमसाधारणत्वं च
            साधनधर्मस्य निराकरोति। भिन्नजातीया असपक्षास्ते च सपक्षाद् अन्ये तद्विरुद्धास्
            तदभाववन्तश्च, तेभ्यो व्यावृत्तस्तद् अनेन साधारणानैकान्तिकत्वमपाकरोति।
            संबध्यत इति संबन्धो लिङ्गमनेन पक्षधर्मतां दर्शयन्नसिद्धतां निवारयति।
            तद्विषया तन्निबन्धना, "षिञ् बन्धने" [धातुपाठः ५] इत्यस्माद् विषयपदव्युत्पत्तेः।
            सामान्यावधारणेति प्रत्यक्षविषयाद् व्यवच्छिनत्ति। संबन्धसंवेदनाधीनजन्मानुमानं
              <pb n="11"/> विशेषेषु संबन्धग्रहणाभावेन सामान्यमेव सुकरसंबन्धग्रहणं
            गोचरयतीति। उदाहरणमाह --- यथेति। चो हेत्वर्थे। विन्ध्योऽगतिर्यतस्तस्मात्
            तस्याप्राप्तिरतो गतिनिवृत्तौ प्राप्तेर्निवृत्तिर्देशान्तरप्राप्तेर्गतिमच्चन्द्रतारकं
            चैत्रवद् इति सिद्धम्। आगमस्य वृत्तेर्लक्षणमाह --- आप्तेनेति।
            तत्त्वदर्शनकारुण्यकरणपाटवाभिसंबन्ध आप्तिस्तया वर्तत इत्याप्तस्तेन
            दृष्टोऽअनुमितो वार्थः। श्रुतस्य पृथग् अनुपादानं तस्य दृष्टानुमितमूलत्वेन ताभ्यामेव
            चरितार्थत्वाद् आप्तचित्तवर्तिज्ञानसदृशस्य ज्ञानस्य श्रोतृचित्ते समुत्पादः
            स्वबोधसंक्रान्तिस्तस्यै, अर्थ उपदिश्यते श्रोतृहिताहितप्राप्तिपरिहारोपायतया
            प्रज्ञाप्यते। शेषं सुगमम्। यस्यागमस्याश्रद्धेयार्थो वक्ता, यथा यान्येव दश
            दाडिमानि तानि षड् अपूपा भविष्यन्तीति। न दृष्टानुमितार्थो यथा चैत्यं वन्देत
            स्वर्गकाम इति। स आगमः प्लवते। नन्वेवं मन्वादीनामप्यागमः प्लवेत। न हि तेऽअपि
            दृष्टानुमितार्थाः। यथाहुः ---</p>


          <p>"यः कश्चित् कस्यचिद् धर्मो मनुना परिकीर्तितः। स सर्वोऽअभिहितो वेदे सर्वज्ञानमयो
            हि सः।" [मनुस्मृतिः २॰७]</p>

          <p>इत्यत आह --- मूलवक्तरि त्विति। मूलवक्ता हि तत्रेश्वरो दृष्टानुमितार्थ इत्य्
              अर्थः<seg n="1.7">॥१॰७॥</seg>
</p>
        </div>

        <div type="sutra">
          <p>विपर्ययो मिथ्याज्ञानमतद्रूपप्रतिष्ठम्<seg n="1.8">॥१॰८॥</seg>
</p>
        </div>
        <div type="commentary">

          <p>विपर्ययो मिथ्याज्ञानमतद्रूपप्रतिष्ठम्। विपर्यय इति लक्ष्यनिर्देशः। मिथ्याज्ञानम्
            इत्यादि लक्षणम्। यज् ज्ञानप्रतिभासिरूपं, तद्रूपाप्रतिष्ठमेवातद्रूपप्रतिष्ठम्।
            यथाश्राद्धभोजीति। अतः संशयोऽअपि संगृहीतः। एतावांस्तु विशेषः --- तत्र
            ज्ञानारूढैवाप्रतिष्ठता द्विचन्द्रादेस्तु बाधज्ञानेन। नन्वेवं विकल्पोऽअपि
            तद्रूपाप्रतिष्ठानाद् विचारतो विपर्ययः प्रसज्येतेत्यत आह --- मिथ्याज्ञानमिति। अनेन
            हि सर्वजनीनानुभवसिद्धो बाध उक्तः। स चास्ति विपर्यये न तु विकल्पे, तेन
            व्यवहारात्। पण्डितरूपाणामेव <pb n="12"/> तु विचारयतां तत्र बाधबुद्धेरिति।
            चोदयति --- स कस्मान् न प्रमाणम्। नोत्तरेणोपजातविरोधिना ज्ञानेन पूर्वं बाधनीयम्
            अपि तु पूर्वेणैव प्रथममुपजातेनानुपजातविरोधिना परमिति भावः। परिहरति ---
            यतः प्रमाणेनेति। यत्र हि पूर्वापेक्षा परोत्पत्तिस्तत्रैवमिह तु स्वकारणाद्
            अन्योन्यानपेक्षे ज्ञाने जायेते। तेनोत्तरस्य पूर्वमनुपमृद्योदयमनासादयतस्
            तदपबाधात्मैवोदयो न तु पूर्वस्योत्तरबाधात्मा, तस्य तदानीमप्रसक्तेः। तस्माद्
            अनुपजातविरोधिता बाध्यत्वे हेतुरुपजातविरोधिता च बाधकत्वे। तस्माद्
            भूतार्थविषयत्वात् प्रमाणेनाप्रमाणस्य बाधनं सिद्धम्। उदाहरणमाह --- तत्र
            प्रमाणेनेति। अस्य कुत्सितत्वं हानाय दर्शयति --- सेयं पञ्चेति। अविद्यासामान्यम्
            अविद्यास्मितादिषु पञ्चसु पर्वस्वित्यर्थः। अव्यक्तमहदहंकारपञ्चतन्मात्रेष्वष्टस्व्
            अनात्मस्वात्मबुद्धिरविद्या तमः। एवं योगिनामष्टस्वणिमादिकेष्वैश्वर्येष्वश्रेयःसु
            श्रेयोबुद्धिरष्टविधो मोहः पूर्वस्माज् जघन्यः। स चास्मितोच्यते। यथा योगेनाष्टविधम्
            ऐश्वर्यमुपादाय सिद्धो भूत्वा दृष्टानुश्रविकाञ् शब्दादीन् दश विषयान् भोक्ष्य
            इत्येवमात्मिका प्रतिपत्तिर्महामोहो रागः। एवमेतेनैवाभिसंधिना प्रवर्तमानस्य
            केनचित् प्रतिबद्धत्वाद् अणिमादीनामनुत्पत्तौ तन्निबन्धनस्य
            दृष्टानुश्रविकविषयोपभोगस्यासिद्धेः प्रतिबन्धकविषयः क्रोधः स तामिस्राख्यो
            द्वेषः। एवमणिमादिगुणसंपत्तौ दृष्टानुश्रविकविषयप्रत्युपस्थाने च कल्पान्ते सर्वम्
            एतन् नङ्क्ष्यतीति यस्त्रासः सोऽअभिनिवेशोऽन्धतामिस्रः। तद् उक्तम् ---</p>

          <p>"भेदस्तमसोऽअष्टविधो मोहस्य च दशविधो महामोहः। तामिस्रोऽष्टादशधा तथा
            भवत्यन्धतामिस्रः" [सांख्यकारिका ४८] इति<seg n="1.8">॥१॰८॥</seg>
</p>
        </div>

        <div type="sutra">

          <p>शब्दज्ञानानुपाती वस्तुशून्यो विकल्पः<seg n="1.9">॥१॰९॥</seg>
</p>
        </div>
        <div type="commentary">

          <p>शब्दज्ञानानुपाती वस्तुशून्यो विकल्पः। ननु शब्दज्ञानानुपाती चेद् आगमप्रमाणान्तरगतो
            (आगमप्रमाणान्तर्गतो) विकल्पः प्रसज्येत निर्वस्तुकत्वे वा विपर्ययः स्याद् इत्यत आह
            --- स नेति। न प्रमाणविपर्ययान्तर्गतः। कस्माद् यतो वस्तुशून्यत्वेऽअपीति
            प्रमाणान्तर्गतिं निषेधति। <pb n="13"/> शब्दज्ञानमाहात्म्यनिबन्धन इति
            विपर्ययान्तर्गतिम्। एतद् उक्तं भवति --- क्वचिद् अभेदे भेदमारोपयति क्वचित् पुनर्
            भिन्नानामभेदम्। ततो भेदस्याभेदस्य च वस्तुनोऽअभावात् तदाभासो विकल्पो न
            प्रमाणं नापि विपर्ययो व्यवहाराविसंवादाद् इति। शास्त्रप्रसिद्धमुदाहरणमाह ---
            तद्यथेति। किं विशेष्यं केन व्यपदिश्यते विशेष्यते नाभेदे विशेष्यविशेषणभावो न हि
            गवा गौर्विशेष्यते। किं तु भिन्नेनैव चैत्रेण। तद् इदमाह --- भवति च व्यपदेशे
            वृत्तिः। व्यपदेशव्यपदेश्ययोर्भावो व्यपदेशः। विशेषणविशेष्यभाव इति यावत्। तस्मिन्
            वृत्तिर्वाक्यस्य यथा चैत्रस्य गौरिति। शास्त्रीयमेवोदाहरणान्तरं समुच्चिनोति ---
            तथेति। प्रतिषिद्धो वस्तुनः पृथिव्यादेर्धर्मः परिस्पन्दो यस्य स तथोक्तः। कोऽअसौ
            निष्क्रियः पुरुषः। न खलु सांख्यीये राद्धान्तेऽअभावो नाम कश्चिद् अस्ति वस्तुधर्मो येन
            पुरुषो विशेष्येतेत्यर्थः। क्वचित् पाठः प्रतिषिद्धा वस्तुधर्मा इति। तस्यार्थः ---
            प्रतिषेधव्याप्ताः प्रतिषिद्धा न वस्तुधर्माणां तद्व्याप्यता भावाभावयोरसंबन्धाद्
            अथ च तथा प्रतीतिरिति। लौकिकमुदाहरणमाह --- तिष्ठति बाण इति। यथा हि
            पचति भिनत्तीत्यत्र पूर्वापरीभूतः कर्मक्षणप्रचय एकफलावच्छिन्नः प्रतीयत
            एवं तिष्ठतीत्यत्रापि। पूर्वापरीभावमेवाह --- स्थास्यति स्थित इति। ननु भवतु
            पाकवत् पूर्वापरीभूतयावस्थानक्रियया बाणाद् भिन्नया बाणस्य व्यपदेश इत्यत आह ---
            गतिनिवृत्तौ धात्वर्थमात्रं गम्यते। गतिनिवृत्तिरेव तावत् कल्पिता तस्या अपि
            भावरूपत्वं तत्रापि पूर्वापरीभाव इत्यहो कल्पनापरम्परेत्यर्थः। अभावः कल्पितो
            भाव इव चानुगत इव च सर्वपुरुषेषु गम्यते न पुनः पुरुषव्यतिरिक्तो धर्मः कश्चिद्
            इत्युदाहरणान्तरमाह --- तथानुत्पत्तिधर्मेति। प्रमाणविपर्ययाभ्यामन्या न
            विकल्पवृत्तिरिति वादिनो बहवः प्रतिपेदिरे। तत्प्रतिबोधनायोदाहरणप्रपञ्च इति
              मन्तव्यम्<seg n="1.9">॥१॰९॥</seg>
            <pb n="14"/>
</p>
        </div>
        <div type="sutra">

          <p>अभावप्रत्ययालम्बना वृत्तिर्निद्रा<seg n="1.10">॥१॰१०॥</seg>
</p>
        </div>
        <div type="commentary">

          <p>अभावप्रत्ययालम्बना वृत्तिर्निद्रा। अधिकृतं हि वृत्तिपदमनुवादकम्।
            प्रमाणविपर्ययविकल्पस्मृतीनां वृत्तित्वं प्रति परीक्षकाणामविप्रतिपत्तेः। अतस्तद्
            अनूद्यते विशेषविधानाय। निद्रायास्तु वृत्तित्वे परीक्षकाणामस्ति विप्रतिपत्तिरिति
            वृत्तित्वं विधेयम्। न च प्रकृतमनुवादकं विधानाय कल्पत इति पुनर्वृत्तिग्रहणम्।
            जाग्रत्स्वप्नवृत्तीनामभावस्तस्य प्रत्ययः कारणं बुद्धिसत्त्वाच्छादकं तमस्तद्
            एवालम्बनं विषयो यस्याः सा तथोक्ता वृत्तिर्निद्रा। बुद्धिसत्त्वे हि त्रिगुणे यदा
            सत्त्वरजसी अभिभूय समस्तकरणावरकमाविरस्ति तमस्तदा बुद्धेर्
            विषयाकारपरिणामाभावाद् उद्भूततमोमयीं बुद्धिमवबुध्यमानः पुरुषः
            सुषुप्तोऽअन्तःसंज्ञ इत्युच्यते। कस्मात् पुनर्निरुद्धकैवल्ययोरिव वृत्त्यभाव एव न
            निद्रेत्यत आह --- सा च संप्रबोधे प्रत्यवमर्शात् सोपपत्तिकात् स्मरणात्
            प्रत्ययविशेषः। कथं, यदा हि सत्त्वसचिवं तम आविरस्ति तदेदृशः प्रत्यवमर्शः
            सुप्तोत्थितस्य भवति सुखमहमस्वाप्सं प्रसन्नं मे मनः प्रज्ञां मे विशारदीकरोति
            स्वच्छीकरोतीति। यदा तु रजःसचिवं तम आविरस्ति तदेदृशः प्रत्यवमर्श इत्याह ---
            दुःखमहमस्वाप्सं स्त्यानमकर्मण्यं मे मनः कस्माद् यतो भ्रमत्यनवस्थितम्।
            नितान्ताभिभूतरजःसत्त्वे तमःसमुल्लासे स्वापे प्रबुद्धस्य प्रत्यवमर्शमाह ---
            गाढं मूढोऽअहमस्वाप्सं गुरूणि मे गात्राणि क्लान्तं मे चित्तमलसं मुषितमिव
            तिष्ठतीति। साध्यव्यतिरेके हेतुव्यतिरेकमाह --- न खल्वयमिति। प्रबुद्धस्य
            प्रबुद्धमात्रस्य। तदाश्रिताश्चेति बोधकाले, प्रत्ययानुभवे वृत्त्यभावकारणानुभव
            इत्यर्थः। ननु प्रमाणादयो व्युत्थानचित्ताधिकरणा निरुध्यन्तां समाधिप्रतिपक्षत्वान्
            निद्रायास्त्वेकाग्रवृत्तितुल्यायाः कथं समाधिप्रतिपक्षतेत्यत आह --- सा च समाधाव्
            इति। एकाग्रतुल्यापि तामसत्वेन निद्रा सबीजनिर्बीजसमाधिप्रतिपक्षेति सापि निरोद्धव्येत्य्
              अर्थः<seg n="1.10">॥१॰१०॥</seg>
            <pb n="15"/>
</p>
        </div>
        <div type="sutra">
          <p>अनुभूतविषयासंप्रमोषः स्मृतिः<seg n="1.11">॥१॰११॥</seg>
</p>
        </div>
        <div type="commentary">

          <p>अनुभूतविषयासंप्रमोषः स्मृतिः। प्रमाणादिभिरनुभूते विषये योऽअसंप्रमोषोऽस्तेयं
            सा स्मृतिः। संस्कारमात्रजस्य हि ज्ञानस्य संस्कारकारणानुभवावभासितो विषय आत्मीयस्
            तदधिकविषयपरिग्रहस्तु संप्रमोषः स्तेयम्। कस्मात् सादृश्यात्। "मुष स्तेये"
            [धातुपाठः ९] इत्यस्मात् प्रमोषपदव्युत्पत्तेः। एतद् उक्तं भवति --- सर्वे
            प्रमाणादयोऽअनधिगतमर्थं सामान्यतः प्रकारतो वाधिगमयन्ति। स्मृतिः पुनर्न
            पूर्वानुभवमर्यादामतिक्रामति। तद्विषया तदूनविषया वा न तु तदधिकविषया।
            सोऽअयं वृत्त्यन्तराद् विशेषः स्मृतेरिति। विमृशति --- किं प्रत्ययस्येति।
            ग्राह्यप्रवणत्वाद् अनुभवस्य स्वानुभवाभावात् तज्जः संस्कारो ग्राह्यमेव स्मारयतीति
            प्रतिभाति। अनुभवमात्रजनितत्वाच्चानुभवमेवेति। विमृश्योपपत्तित उभयस्मरणम्
            अवधारयति --- ग्राह्यप्रवणतया ग्राह्योपरक्तः। परमार्थतस्तु ग्राह्यग्रहणे
            एवोभयं तयोराकारं स्वरूपं निर्भासयति प्रकाशयति। स्वव्यञ्जकं कारणमञ्जनम्
            आकारो यस्य स तथोक्तः। स्वकारणाकार इत्यर्थः। व्यञ्जकमुद्बोधकं तेनाञ्जनं
            फलाभिमुखीकरणं यस्येति वेत्यर्थः। ननु यदि कारणविचारेण बुद्धिस्मरणयोः
            सारूप्यं कस्तर्हि भेद इत्यत आह --- तत्र ग्रहणेति। ग्रहणमुपादानं, न च
            गृहीतस्योपात्तस्योपादानं संभवति। तद् अनेनानधिगतबोधनं बुद्धिरित्युक्तम्।
            ग्रहणाकारो ग्रहणरूपं पूर्वं प्रधानं यस्याः सा तथोक्ता। विकल्पितश्चायम्
            अभेदेऽअपि गुणप्रधानभाव इति। ग्राह्याकारः पूर्वः प्रथमो यस्याः सा तथोक्ता। इदम्
            एव च ग्राह्याकारस्य ग्राह्यस्य पूर्वत्वं यद् वृत्त्यन्तरविषयीकृतत्वमर्थस्य। तद्
            अनेन वृत्त्यन्तरविषयीकृतगोचरा स्मृतिरित्युक्तं भवति। सोऽअयमसंप्रमोष इति।
            नन्वस्ति स्मृतेरपि संप्रमोषः। दर्शयति हि पित्रादेरतीतस्य
            देशकालान्तरानुभूतस्याननुभूतचरदेशकालान्तरसंबन्धः स्वप्न इत्यत आह --- सा च
            द्वयीति। भावितः कल्पितः स्मर्तव्यो यया सा तथोक्ता। अभावितोऽअकल्पितः <pb n="16"/>
            पारमार्थिक इति यावत्। नेयं स्मृतिरपि तु विपर्ययस्तल्लक्षणोपपन्नत्वात्
            स्मृत्याभासतया तु स्मृतिरुक्ता। प्रमाणाभासमिव प्रमाणमिति भावः। कस्मात् पुनरन्ते
            स्मृतेरुपन्यास इत्यत आह --- सर्वाः स्मृतय इति। अनुभवः प्राप्तिः। प्राप्तिपूर्वा
            वृत्तिः स्मृतिस्ततः स्मृतीनामुपजन इत्यर्थः। ननु ये पुरुषं क्लिश्नन्ति ते
            निरोद्धव्याः प्रेक्षावता। क्लेशाश्च तथा। न च वृत्तयः, तत् किमर्थमासां निरोध इत्य्
            अत आह --- सर्वाश्चैता इति। सुगमम्<seg n="1.11">॥१॰११॥</seg>
</p>
        </div>
        <div type="sutra">

          <p>अभ्यासवैराग्याभ्यां तन्निरोधः<seg n="1.12">॥१॰१२॥</seg>
</p>
        </div>
        <div type="commentary">

          <p>निरोधोपायं पृच्छति --- अथेति। सूत्रेणोत्तरमाह --- अभ्यासवैराग्याभ्यां
            तन्निरोधः। अभ्यासवैराग्ययोर्निरोधे जनयितव्येऽअवान्तरव्यापारभेदेन समुच्चयो न
            तु विकल्प इत्याह --- चित्तनदीति। प्राग्भारः प्रबन्धः। निम्नता गम्भीरता,
            अगाधतेति यावत्<seg n="1.12">॥१॰१२॥</seg>
</p>
        </div>
        <div type="sutra">

          <p>तत्र स्थितौ यत्नोऽअभ्यासः<seg n="1.13">॥१॰१३॥</seg>
</p>
        </div>
        <div type="commentary">

          <p>तत्राभ्यासस्य स्वरूपप्रयोजनाभ्यां लक्षणमाह --- तत्र स्थितौ यत्नोऽअभ्यासः। तद्
            व्याचष्टे --- चित्तस्यावृत्तिकस्य राजसतामसवृत्तिरहितस्य प्रशान्तवाहिता विमलता
            सात्त्विकवृत्तिवाहितैकाग्रता स्थितिः। तदर्थ इति। स्थिताविति निमित्तसप्तमी <pb n="17"/> व्याख्याता। यथा "चर्मणि द्वीपिनं हन्ति" इति। प्रयत्नमेव पर्यायाभ्यां विशदयति
            --- वीर्यमुत्साह इति। तस्येच्छायोनितामाह --- तत्संपिपादयिषया। तद् इति स्थितिं
            परामृशति। प्रयत्नस्य विषयमाह --- तत्साधनेति। स्थितिसाधनान्य्
            अन्तरङ्गबहिरङ्गाणि यमनियमादीनि। साधनगोचरः कर्तृव्यापारो न फलगोचर इति<seg n="1.13">॥१॰१३॥</seg>
</p>
        </div>
        <div type="sutra">

          <p>स तु दीर्घकालनैरन्तर्यसत्कारासेवितो दृढभूमिः<seg n="1.14">॥१॰१४॥</seg>
</p>
        </div>
        <div type="commentary">

          <p>ननु व्युत्थानसंस्कारेणानादिना परिपन्थिना प्रतिबद्धोऽभ्यासः कथं स्थित्यै
            कल्पत इत्यत आह --- स तु दीर्घकालनैरन्तर्यसत्कारासेवितो दृढभूमिः। सोऽअयम्
            अभ्यासो विशेषणत्रयसंपन्नः सन् दृढावस्थो न सहसा व्युत्थानसंस्कारैर्
            अभिभूतस्थितिरूपविषयो भवति। यदि पुनरेवंभूतमप्यभ्यासं कृत्वोपरमेत् ततः
            कालपरिवासेनाभिभूयेत। तस्मान् नोपरन्तव्यमिति भावः<seg n="1.14">॥१॰१४॥</seg>
</p>
        </div>
        <div type="sutra">

          <p>दृष्टानुश्रविकविषयवितृष्णस्य वशीकारसंज्ञा वैराग्यम्<seg n="1.15">॥१॰१५॥</seg>
</p>
        </div>
        <div type="commentary">

          <p>वैराग्यमाह --- दृष्टानुश्रविकविषयवितृष्णस्य वशीकारसंज्ञा वैराग्यम्।
            चेतनाचेतनेषु दृष्टविषयेषु वितृष्णतामाह --- स्त्रिय इति। ऐश्वर्यमाधिपत्यम्।
            अनुश्रवो वेदस्ततोऽअधिगता आनुश्रविकाः स्वर्गादयः। तत्रापि वैतृष्ण्यमाह ---
            स्वर्गेति। देहरहिता विदेहाः करणेषु लीनास्तेषां भावो वैदेह्यम्। अन्ये तु प्रकृतिम्
            एवात्मानमभिमन्यमानाः प्रकृत्युपासकाः प्रकृतौ साधिकारायामेव लीनास्तेषां भावः
            प्रकृतिलयत्वं तत्प्राप्तिविषये, आनुश्रविकविषये वितृष्णस्यानुश्रविकविषये वितृष्णो हि
            स्वर्गादिप्राप्तिविषये वितृष्ण इत्युच्यते। ननु यदि वैतृष्ण्यमात्रं वैराग्यं हन्त
            विषयाप्राप्ताव् <pb n="18"/> अपि तद् अस्तीति वैराग्यं स्याद् इत्यत आह --- दिव्यादिव्येति।
            न वैतृष्ण्यमात्रं वैराग्यमपि तु दिव्यादिव्यविषय्संप्रयोगेऽपि चित्तस्यानाभोगात्मिका।
            तामेव स्पष्टयति --- हेयोपादेयशून्या। आसङ्गद्वेषरहितोपेक्षाबुद्धिर्वशीकारसंज्ञा।
            कुतः पुनरियमित्यत्राह --- प्रसंख्यानबलाद् इति। तापत्रयपरीतता विषयाणां दोषस्
            तत्परिभावनया तत्साक्षात्कारः प्रसंख्यानं तद्बलाद् इत्यर्थः। यतमानसंज्ञा,
            व्यतिरेकसंज्ञा, एकेन्द्रियसंज्ञा, वशीकारसंज्ञा चेति चतस्रः संज्ञा इत्यागमिनः।
            रागादयः खलु कषायाश्चित्तवर्तिनस्तैरिन्द्रियाणि यथास्वं विषयेषु प्रवर्तन्ते, तन्
            मा प्रवर्तिषतेन्द्रियाणि तत्तद्विषयेष्विति तत्परिपाचनायारम्भः प्रयत्नः सा
            यतमानसंज्ञा। तदारम्भे सति केचित् कषायाः पक्वाः पच्यन्ते पक्ष्यन्ते च केचित्। तत्र
            पक्ष्यमाणेभ्यः पक्वानां व्यतिरेकेणावधारणं व्यतिरेकसंज्ञा।
            इन्द्रियप्रवर्तनासमर्थतया पक्वानामौत्सुक्यमात्रेण मनसि व्यवस्थानम्
            एकेन्द्रियसंज्ञा। औत्सुक्यमात्रस्यापि निवृत्तिरुपस्थितेष्वपि
            दिव्यादिव्यविषयेषूपेक्षाबुद्धिः संज्ञात्रयात् परा वशीकारसंज्ञा। एतयैव च पूर्वासां
            चरितार्थत्वान् न ताः पृथग् उक्ता इति सर्वमवदातम्<seg n="1.15">॥१॰१५॥</seg>
</p>
        </div>
        <div type="sutra">

          <p>तत् परं पुरुषख्यातेर्गुणवैतृष्ण्यम्<seg n="1.16">॥१॰१६॥</seg>
</p>
        </div>
        <div type="commentary">

          <p>अपरं वैराग्यमुक्त्वा परमाह --- तत् परं पुरुषख्यातेर्गुणवैतृष्ण्यम्।
            अपरवैराग्यस्य परं वैराग्यं प्रति कारणत्वम्। तत्र च द्वारमादर्शयति ---
            दृष्टानुश्रविकविषयदोषदर्शी विरक्त इति। अनेनापरं वैराग्यं दर्शितम्।
            पुरुषदर्शनाभ्यासाद् आगमानुमानाचार्योपदेशसमधिगतस्य पुरुषस्य दर्शनं
            तस्याभ्यासः पौनःपुन्येन निषेवणं तस्मात् तस्य दर्शनस्य शुद्धी रजस्तमःपरिहाण्या
            सत्त्वैकतानता तया यो गुणपुरुषयोः प्रकर्षेण विवेकः पुरुषः शुद्धोऽनन्तस्
            तद्विपरीता गुणा इति, तेनाप्यायिता बुद्धिर्यस्य योगिनः स तथोक्तः। तद् अनेन
            धर्ममेघाख्यः समाधिरुक्तः। स तथाभूतो योगी गुणेभ्यो व्यक्ताव्यक्तधर्मकेभ्यः
            सर्वथा विरक्तः सत्त्वपुरुषान्यताख्यातावपि गुणात्मिकायां यावद् विरक्त इति। तत्
            तस्माद् द्वयं वैराग्यम्। पूर्वं हि वैराग्यं सत्त्वसमुद्रेकविधूततमसि
            रजःकणकलङ्कसंपृक्ते चित्तसत्त्वे। तच्च तौष्टिकानामपि समानम्। ते हि <pb n="19"/>
            तेनैव प्रकृतिलया बभूवुः। यथोक्तम् --- वैराग्यात् प्रकृतिलय इति। तत्र तयोर्
            द्वयोर्मध्ये यद् उत्तरं तज्ज्ञानप्रसादमात्रम्। मात्रग्रहणेन निर्विषयतां सूचयति।
            तद् एव हि तादृशं चित्तसत्त्वं रजोलेशमलेनाप्यपरामृष्टमस्याश्रयोऽअत एव
            ज्ञानप्रसाद इत्युच्यते। चित्तसत्त्वं हि प्रसादस्वभावमपि रजस्तमःसंपर्कान्
            मलिनतामनुभवति। वैराग्याभ्यासविमलवारिधाराधौतसमस्तरजस्तमोमलं त्व्
            अतिप्रसन्नं ज्ञानप्रसादमात्रपरिशेषं भवति। तस्य गुणानुपादेयत्वाय दर्शयति ---
            यस्योदये सति योगी प्रत्युदितख्यातिः। ख्यातिविशेषे सति वर्तमानख्यातिमान् इत्यर्थः।
            प्रापणीयं कैवल्यं प्राप्तम्। यथा वक्ष्यति --- जीवन्नेव विद्वान् मुक्तो भवति।
            संस्कारमात्रस्य च्छिन्नमूलस्य सिद्धत्वाद् इति भावः। कुतः प्राप्तं, यतः --- क्षीणाः
            क्षेतव्याः क्लेशा अविद्यादयः सवासनाः। नन्वस्ति धर्माधर्मसमूहो भवस्य
            जन्ममरणप्रबन्धस्य संक्रमः प्राणिनाम्। तत् कुतः कैवल्यमित्यत आह --- छिन्न
            इति। श्लिष्टानि निःसंधीनि पर्वाणि यस्य स तथोक्तः। धर्माधर्मसमूहस्य समूहिनः
            पर्वाणि तानि श्लिष्टानि। न हि जातु जन्तुर्मरणजन्मप्रबन्धेन त्यक्ष्यते। सोऽअयं
            भवसंक्रमः क्लेशक्षये छिन्नः। यथा वक्ष्यति --- "क्लेशमूलः कर्माशयः"
            [योगसूत्रम् २॰१२] "सति मूले तद्विपाकः" [योगसूत्रम् २॰१३] इति। ननु
            प्रसंख्यानपरिपाकं धर्ममेघं च निरोधमन्तरा किं तद् अस्ति यज्
            ज्ञानप्रसादमात्रमित्यत आह --- ज्ञानस्यैवेति। धर्ममेघभेद एव परं वैराग्यं
            नान्यत्। यथा वक्ष्यति --- "प्रसंख्यानेऽअप्यकुसीदस्य सर्वथा विवेकख्यातेर्
            धर्ममेघः समाधिः" [योगसूत्रम् ४॰२९] [इति,] "तदा सर्वावरणमलापेतस्य
            ज्ञानस्यानन्त्याज् ज्ञेयमल्पम्" [योगसूत्रम् ४॰३१] इति च। तस्माद् एतस्य हि नान्तरीयकम्
            अविनाभावि कैवल्यमिति<seg n="1.16">॥१॰१६॥</seg>
</p>
        </div>
        <div type="sutra">

          <p>वितर्कविचारानन्दास्मितारूपानुगमात् संप्रज्ञातः<seg n="1.17">॥१॰१७॥</seg>
</p>
        </div>
        <div type="commentary">

          <p>उपायमभिधाय सप्रकारोपेयकथनाय पृच्छति --- अथोपायद्वयेनेति।
            वितर्कविचारानन्दास्मितारूपानुगमात् संप्रज्ञातः। संप्रज्ञातपूर्वकत्वाद् असंप्रज्ञातस्य
            प्रथमं संप्रज्ञातोपवर्णनम्। <pb n="20"/> संप्रज्ञातसामान्यं
            वितर्कविचारानन्दास्मितानां रूपैः स्वरूपैरनुगमात् प्रतिपत्तव्यम्। वितर्कं विवृणोति
            --- चित्तस्येति। स्वरूपसाक्षात्कारवती प्रज्ञाभोगः। स च स्थूलविषयत्वात् स्थूलः।
            यथा हि प्राथमिको धानुष्कः स्थूलमेव लक्ष्यं विध्यत्यथ सूक्ष्ममेवं प्राथमिको
            योगी स्थूलमेव पाञ्चभौतिकं चतुर्भुजादि ध्येयं साक्षात्करोत्यथ सूक्ष्ममिति। एवं
            चित्तस्यालम्बने सूक्ष्म आभोगः। स्थूलकारणभूतसूक्ष्मपञ्चतन्मात्रलिङ्गालिङ्गविषयो
            विचारः। तद् एवं ग्राह्यविषयं दर्शयित्वा ग्रहणविषयं दर्शयति --- आनन्द इति।
            इन्द्रिये स्थूल आलम्बने चित्तस्याभोगो ह्लाद आनन्दः। प्रकाशशीलतयां खलु
            सत्त्वप्रधानाद् अहंकाराद् इन्द्रियाण्युत्पन्नानि। सत्त्वं सुखमिति तान्यपि सुखानीति
            तस्मिन्नाभोगो ह्लाद इति। ग्रहीतृविषयं संप्रज्ञातमाह --- एकात्मिका संविद् इति।
            अस्मिताप्रभवानीन्द्रियाणि। तेनैषामस्मिता सूक्ष्मं रूपम्। सा चात्मना ग्रहीत्रा सह
            बुद्धिरेकात्मिका संवित्। तस्यां च ग्रहीतुरन्तर्भावाद् भवति ग्रहीतृविषयः
            संप्रज्ञात इति। चतुर्णामपरमप्यवान्तरविशेषमाह --- तत्र प्रथम इति। कार्यं
            कारणानुप्रविष्टं न कारणं कार्येण तद् अयं स्थूल आभोगः
            स्थूलसूक्ष्मेन्द्रियास्मिताकारणचतुष्टयानुगतो भवति। उत्तरे तु त्रिद्व्येककारणकास्
            त्रिद्व्येकरूपा भवन्ति। असंप्रज्ञाताद् भिनत्ति --- सर्व एत इति<seg n="1.17">॥१॰१७॥</seg>
</p>
        </div>
        <div type="sutra">

          <p>विरामप्रत्ययाभ्यासपूर्वः संस्कारशेषोऽअन्यः<seg n="1.18">॥१॰१८॥</seg>
</p>
        </div>
        <div type="commentary">

          <p>क्रमप्राप्तमसंप्रज्ञातमवतारयितुं पृच्छति --- अथेति। विरामप्रत्ययाभ्यासपूर्वः
            संस्कारशेषोऽअन्यः। पूर्वपदेनोपायकथनमुत्तराभ्यां च स्वरूपकथनम्। मध्यमं
            पदं विवृणोति --- सर्ववृत्तीति। प्रथमं पदं व्याचष्टे --- तस्य परमिति। विरामो
            वृत्तीनामभावस्तस्य प्रत्ययः कारणं तस्याभ्यासस्तदनुष्ठानं पौनःपुन्यं तद् एव
            पूर्वं यस्य स तथोक्तः। अथापरं वैराग्यं निरोधकारणं कस्मान् न भवतीत्यत
            आह --- सालम्बनो हीति। कार्यसरूपं कारणं <pb n="21"/> युज्यते न विरूपम्। विरूपं
            चापरं वैराग्यं सालम्बनं निरालम्बनसमाधिना कार्येण। तस्मान् निरालम्बनाद् एव
            ज्ञानप्रसादमात्रात् तस्योत्पत्तिर्युक्ता। धर्ममेघसमाधिरेव हि
            नितान्तविगलितरजस्तमोमलाद् बुद्धिसत्त्वाद् उपजातस्तत्तद्विषयातिक्रमेण
            प्रवर्तमानोऽअनन्तो विषयावद्यदर्शी समस्तविषयपरित्यागाच्च स्वरूपप्रतिष्ठः सन्
            निरालम्बनः संस्कारमात्रशेषस्य निरालम्बनस्य समाधेः कारणमुपपद्यते सारूप्याद्
            इति। आलम्बनीकरणमाश्रयणमभावप्राप्तमिव वृत्तिरूपकार्याकरणान् निर्बीजो
            निरालम्बनः। अथवा बीजं क्लेशकर्माशयास्ते निष्क्रान्ता यस्मात् स तथा<seg n="1.18">॥१॰१८॥</seg>
</p>
        </div>
        <div type="sutra">

          <p>भवप्रत्ययो विदेहप्रकृतिलयानाम्<seg n="1.19">॥१॰१९॥</seg>
</p>
        </div>
        <div type="commentary">

          <p>निरोधसमाधेरवान्तरभेदं हानोपादानाङ्गमादर्शयति --- स खल्वयं
            निरोधसमाधिर्द्विविधः --- उपायप्रत्ययो भवप्रत्ययश्च। उपायो वक्ष्यमाणः
            श्रद्धादिः प्रत्ययः कारणं यस्य निरोधसमाधेः स तथोक्तः। भवन्ति जायन्तेऽस्यां
            जन्तव इति भवोऽअविद्या, भूतेन्द्रियेषु वा विकारेषु प्रकृतिषु
            वाव्यक्तमहदहंकारपञ्चतन्मात्रेष्वनात्मस्वात्मख्यातिस्तौष्टिकानां
            वैराग्यसंपन्नानां, स खल्वयं भवः प्रत्ययः कारणं यस्य निरोधसमाधेः स
            भवप्रत्ययः। तत्र तयोर्मध्य उपायप्रत्ययो योगिनां मोक्ष्यमाणानां भवति।
            विशेषविधानेन शेषस्य मुमुक्षुसंबन्धं निषेधति। केषां तर्हि भवप्रत्यय इत्यत्र
            सूत्रेणोत्तरमाह --- भवप्रत्ययो विदेहप्रकृतिलयानाम्। विदेहाश्च प्रकृतिलयाश्च
            तेषामित्यर्थः। तद् व्याचष्टे --- विदेहानां देवानां भवप्रत्ययः। भूतेन्द्रियाणाम्
            अन्यतमदात्मत्वेन (अन्यतममात्मत्वेन) प्रतिपन्नास्तदुपासनया
            तद्वासनावासितान्तःकरणाः पिण्डपातानन्तरमिन्द्रियेषु भूतेषु वा लीनाः
            संस्कारमात्रावशेषमनसः षाट्कौशिकशरीररहिता विदेहाः। ते हि
            स्वसंस्कारमात्रोपयोगेन चित्तेन कैवल्यपदमिवानुभवन्तः प्राप्नुवन्तो विदेहाः।
            अवृत्तिकत्वं च कैवल्येन <pb n="22"/> सारूप्यं, साधिकारसंस्कारशेषता च वैरूप्यम्।
            संस्कारमात्रोपभोगेनेति क्वचित् पाठः। तस्यार्थः --- संस्कारमात्रमेवोपभोगो यस्य
            न तु चित्तवृत्तिरित्यर्थः। प्राप्तावधयः स्वसंस्कारविपाकं तथाजातीयकम्
            अतिवाहयन्त्यतिक्रामन्ति पुनरपि संसारे विशन्ति। तथा च वायुप्रोक्तम् ---</p>

          <p>"दश मन्वन्तराणीह तिष्ठन्तीन्द्रियचिन्तकाः। भौतिकास्तु शतं पूर्णम्" इति।</p>

          <p>तथा प्रकृतिलयाश्चाव्यक्तमहदहंकारपञ्चतन्मात्रेष्वन्यतमदात्मत्वेन (अन्यतमम्
            आत्मत्वेन) प्रतिपन्नास्तदुपासनया तद्वासनावासितान्तःकरणाः पिण्डपातानन्तरम्
            अव्यक्तादीनामन्यतमस्मिंल् लीनाः (अन्यतमे लीनाः) साधिकारेऽअचरितार्थे। एवं हि
            चरितार्थं चेतः स्याद् यदि विवेकख्यातिमपि जनयेद् अजनितसत्त्वपुरुषान्यताख्यातेस्तु
            चेतसोऽअचरितार्थस्यास्ति साधिकारतेति। साधिकारे चेतसि प्रकृतिलीने कैवल्यपदम्
            इवानुभवन्ति, यावन् न पुनरावर्ततेऽधिकारवशाच्चित्तमिति। प्रकृतिसाम्यमुपगतम्
            अप्यवधिं प्राप्य पुनरपि प्रादुर्भवति ततो विविच्यते। यथा वर्षातिपाते मृद्भावम्
            उपगतो मण्डूकदेहः पुनरम्भोदवारिधारावसेकान् मण्डूकदेहभावमनुभवतीति। तथा
            च वायुप्रोक्तम् ---</p>

          <p>"सहस्रं त्वाभिमानिकाः। बौद्धा दश सहस्राणि तिष्ठन्ति विगतज्वराः॥ पूर्णं
            शतसहस्रं तु तिष्ठन्त्यव्यक्तचिन्तकाः। पुरुषं निर्गुणं प्राप्य कालसंख्या न
            विद्यते" इति॥</p>

          <p>तस् अस्य पुनर्भवप्राप्तिहेतुतया हेयत्वं सिद्धम्<seg n="1.19">॥१॰१९॥</seg>
</p>
        </div>
        <div type="sutra">

          <p>श्रद्धावीर्यस्मृतिसमाधिप्रज्ञापूर्वक इतरेषाम्<seg n="1.20">॥१॰२०॥</seg>
</p>
        </div>
        <div type="commentary">

          <p>योगिनां तु समाधेरुपायक्रममाह --- श्रद्धावीर्यस्मृतिसमाधिप्रज्ञापूर्वक इतरेषाम्।
            नन्विन्द्रियादिचिन्तका अपि श्रद्धावन्त एवेत्यत आह --- श्रद्धा चेतसः संप्रसादः। स
            चागमानुमानाचार्योपदेशसमधिगततत्त्वविषयो भवति हि चेतसः संप्रसादो <pb n="23"/>ऽअभिरुचिरतीच्छा श्रद्धा नेन्द्रियादिष्वात्माभिमानिनामभिरुचिरसंप्रसादो हि स
            व्यामोहमूलत्वाद् इत्यर्थः। कुतोऽअसावेव श्रद्धेत्यत आह --- सा हि जननीव कल्याणी
            योगिनं पाति विमार्गपातजन्मनोऽनर्थात्। सोऽअयमिच्छाविशेष इष्यमाणविषयं प्रयत्नं
            प्रसूत इत्याह --- तस्य हि श्रद्दधानस्य। तस्य विवरणं --- विवेकार्थिनो वीर्यम्
            उपजायते। स्मृतिर्ध्यानमनाकुलमविक्षिप्तं, समाधीयते योगाङ्गसमाधियुक्तं भवति।
            यमनियमादिनान्तरीयकसमाध्युपन्यासेन च यमनियमादयोऽअपि सूचिताः। तद् एवम्
            अखिलयोगाङ्गसंपन्नस्य संप्रज्ञातो जायत इत्याह --- समाहितचित्तस्येति। प्रज्ञाया
            विवेकः प्रकर्ष उपजायते। संप्रज्ञातपूर्वमसंप्रज्ञातोत्पादमाह --- तदभ्यासात्
            तत्रैव तत्तद्भूमिप्राप्तौ तत्तद्विषयाच्च वैराग्याद् असंप्रज्ञातः समाधिर्भवति।
            स हि कैवल्यहेतुः सत्त्वपुरुषान्यताख्यातिपूर्वो हि निरोधश्चित्तमखिलकार्यकरणेन
            चरितार्थमधिकाराद् अवसादयति<seg n="1.20">॥१॰२०॥</seg>
</p>
        </div>
        <div type="sutra">

          <p>तीव्रसंवेगानामासन्नः<seg n="1.21">॥१॰२१॥</seg>
</p>
        </div>
        <div type="commentary">

          <p>ननु श्रद्धादयश्चेद् योगोपायास्तर्हि सर्वेषामविशेषेण समाधितत्फले स्याताम्।
            दृश्यते तु कस्यचित् सिद्धिः कस्यचिद् असिद्धिः कस्यचिच्चिरेण सिद्धिः कस्यचिच्
            चिरतरेण कस्यचित् क्षिप्रमित्यत आह --- ते खलु नव योगिन इति। उपायाः श्रद्धादयो
            मृदुमध्याधिमात्राः प्राग्भवीयसंस्कारादृष्टवशाद् येषां ते तथोक्ताः। संवेगो वैराग्यं
            तस्यापि मृदुमध्यतीव्रता प्राग्भवीयवासनादृष्टवशाद् एवेति तेषु यादृशां क्षेपीयसी
            सिद्धिस्तान् दर्शयति सूत्रेण --- तीव्रसंवेगानामासन्न इति सूत्रम्। शेषं भाष्यम्।
            समाधेः संप्रज्ञातस्य फलमसंप्रज्ञातस्तस्यापि कैवल्यम्<seg n="1.21">॥१॰२१॥</seg>
            <pb n="24"/>
</p>
        </div>
        <div type="sutra">

          <p>मृदुमध्याधिमात्रत्वात् ततोऽअपि विशेषः<seg n="1.22">॥१॰२२॥</seg>
</p>
        </div>
        <div type="commentary">

          <p>मृदुमध्याधिमात्रत्वात् ततोऽअपि विशेषः। निगदव्याख्यातेन भाष्येण व्याख्यातमिति<seg n="1.22">॥१॰२२॥</seg>
</p>
        </div>
        <div type="sutra">

          <p>ईश्वरप्रणिधानाद् वा<seg n="1.23">॥१॰२३॥</seg>
</p>
        </div>
        <div type="commentary">

          <p>सूत्रान्तरं पातयितुं विमृशति --- किमेतस्माद् एवेति। न वाशब्दः संशयनिवर्तकः।
            ईश्वरप्रणिधानाद् वा। व्याचष्टे --- प्रणिधानाद् भक्तिविशेषान् मानसाद् वाचिकात् कायिकाद्
            वावर्जितोऽअभिमुखीकृतस्तमनुगृह्णाति। अभिध्यानमनागतार्थेच्छा --- इदम्
            अस्याभिमतमस्त्विति। तन्मात्रेण न व्यापारान्तरेण। शेषं सुगमम्<seg n="1.23">॥१॰२३॥</seg>
</p>
        </div>
        <div type="sutra">

          <p>क्लेशकर्मविपाकाशयैरपरामृष्टः पुरुषविशेष ईश्वरः<seg n="1.24">॥१॰२४॥</seg>
</p>
        </div>
        <div type="commentary">

          <p>ननु चेत्नाचेतनाभ्यामेव व्यूढं नान्येन विश्वम्। ईश्वरश्चेद् अचेतनस्तर्हि प्रधानं
            प्रधानविकाराणामपि प्रधानमध्यपातात् तथा च न तस्यावर्जनमचेतनत्वाद् अथ
            चेतनस्तथापि चितिशक्तेरौदासीन्याद् असंसारितया चास्मितादिविरहात् कुत आवर्जनम्।
            कुतश्चाभिध्यानमित्याशयवान् आह --- अथ प्रधानेति। अत्र सूत्रेणोत्तरमाह ---
            क्लेशकर्मविपाकाशयैरपरामृष्टः पुरुषविशेष ईश्वरः। अविद्यादयः क्लेशाः क्लिश्नन्ति
            खल्वमी पुरुषं <pb n="25"/> सांसारिकं विविधदुःखप्रहारेणेति। कुशलाकुशलानीति
            धर्माधर्मास्तेषां च कर्मजत्वाद् उपचारात् कर्मत्वम्। विपाको जात्यायुर्भोगाः।
            विपाकानुगुणा वासनास्ताश्चित्तभूमावाशेरत इत्याशयाः। न हि करभजातिनिर्वर्तकं
            कर्म प्राग्भवीयकरभभोगभावितां भावनां न यावद् अभिव्यनक्ति तावत् करभोचिताय
            भोगाय कल्पते। तस्माद् भवति करभजात्यनुभवजन्मा भावना करभविपाकानुगुणेति।
            नन्वमी क्लेशादयो बुद्धिधर्मा न कथंचिद् अपि पुरुषं परामृशन्ति, तस्मात्
            पुरुषग्रहणाद् एव तदपरामर्शसिद्धेः कृतं क्लेशकर्मेत्यादिनेत्यत आह --- ते च
            मनसि वर्तमानाः सांसारिके पुरुषे व्यपदिश्यन्ते। कस्मात्, स हि तत्फलस्य भोक्ता
            चेतयितेति। तस्मात् पुरुषत्वाद् ईश्वरस्यापि तत्संबन्धः प्राप्त इति तत्प्रतिषेध
            उपपद्यत इत्याह --- यो ह्यनेन बुद्धिस्थेनापि पुरुषमात्रसाधारणेन
            भोगेनापरामृष्टः स पुरुषविशेष ईश्वरः। विशिष्यत इति विशेषः पुरुषान्तराद्
            व्यवच्छिद्यते। विशेषपदस्य व्यावर्त्यं दर्शयितुकामः परिचोदनापूर्वं परिहरति ---
            कैवल्यं प्राप्तास्तर्हीति। प्रकृतिलयानां प्राकृतो बन्धः। वैकारिको बन्धो विदेहानाम्।
            दक्षिणादिबन्धो दिव्यादिव्यविषयभोगभाजाम्। तान्यमूनि त्रीणि बन्धनानि।
            प्रकृतिभावनासंस्कृतमनसो हि देहपातानन्तरमेव प्रकृतिलयतामापन्ना इतीतरेषां
            पूर्वा बन्धकोटिः प्रज्ञायते, तेनोत्तरकोटिविधानमात्रमिह तु पूर्वापरकोटिनिषेध
            इति। संक्षिप्य विशेषं दर्शयति --- स तु सदैव मुक्तः सदैवेश्वर इति।
            ज्ञानक्रियाशक्तिसंपद् ऐश्वर्यम्। <pb n="26"/> अत्र पृच्छति --- योऽअसाविति। ज्ञानक्रिये
            हि न चिच्छक्तेरपरिणामिन्याः संभवत इति रजस्तमोरहितविशुद्धचित्तसत्त्वाश्रये
            वक्तव्ये। न चेश्वरस्य सदा मुक्तस्याविद्याप्रभवचित्तसत्त्वसमुत्कर्षेण सह
            स्वस्वामिभावः संबन्धः संभवतीत्यत उक्तं --- प्रकृष्टसत्त्वोपादानाद् इति।
            नेश्वरस्य पृथग्जनस्येवाविद्यानिबन्धनश्चित्तसत्त्वेन स्वस्वामिभावः। किं तु
            तापत्रयपरीतान् प्रेत्यभावमहार्णवाज् जन्तून् उद्धरिष्यामि ज्ञानधर्मोपदेशेन। न च
            ज्ञानक्रियासामर्थ्यातिशयसंपत्तिमन्तरेण तदुपदेशः। न चेयम्
            अपहतरजस्तमोमलविशुद्धसत्त्वोपादानं विनेत्यालोच्य सत्त्वप्रकर्षमुपादत्ते
            भगवान् अपरामृष्टोऽप्यविद्यया। अविद्याभिमानी चाविद्यायास्तत्त्वमविद्वान् भवति न
            पुनरविद्यामविद्यात्वेन सेवमानः। न खलु शैलूषो रामत्वमारोप्य तास्ताश्चेष्टा
            दर्शयन् भ्रान्तो भवति। तद् इदमाहार्यमस्य रूपं न तात्त्विकमिति। स्याद् एतत्।
            उद्दिधीर्षया भगवता सत्त्वमुपादेयं तदुपादानेन च तदुद्दिधीर्षा, अस्या अपि
            प्राकृतत्वात् तथा चान्योन्याश्रय इत्यत उक्तम् --- शाश्वतिक इति। भवेद् एतद् एवं
            यदीदंप्रथमता सर्गस्य भवेद् अनादौ तु सर्गसंहारप्रबन्धे
            सर्गान्तरसमुत्पन्नसंजिहीर्षावधिसमये पूर्णे मया सत्त्वप्रकर्ष उपादेय इति
            प्रणिधानं कृत्वा भगवाञ् जगत् संजहार। तदा चेश्वरचित्तसत्त्वं प्रणिधानवासितं
            प्रधानसाम्यमुपगतमपि परिपूर्णो महाप्रलयावधौ प्रणिधानवासनावशात्
            तथैवेश्वरचित्तसत्त्वभावेन परिणमते। यथा चैत्रः श्वः प्रातरेवोत्थातव्यं
            मयेति प्रणिधाय सुप्तस्तदैवोत्तिष्ठति प्रणिधानसंस्कारात्। तस्माद् अनादित्वाद्
            ईश्वरप्रणिधानसत्त्वोपादानयोः शाश्वतिकत्वेन नान्योन्याश्रयः। न चेश्वरस्य
            चित्तसत्त्वं महाप्रलयेऽअपि न प्रकृतिसाम्यमुपैतीति वाच्यम्। यस्य हि न कदाचिद् अपि
            प्रधानसाम्यं न तत् प्राधानिकं नापि चितिशक्तिरज्ञत्वाद् इत्यर्थान्तरमप्रामाणिकम्
            आपद्येत। तच्चायुक्तं, प्रकृतिपुरुषव्यतिरेकेणार्थान्तराभावात्। सोऽअयमीदृश ईश्वरस्य
            शाश्वतिक उत्कर्षः। स किं सनिमित्तः सप्रमाणक आहोस्विन् निर्निमित्तो निष्प्रमाणक इति।
            उत्तरं --- तस्य शास्त्रं निमित्तम्। श्रुतिस्मृतीतिहासपुराणानि शास्त्रम्। चोदयति ---
            शास्त्रं पुनः किंनिमित्तम्। प्रत्यक्षानुमानपूर्वं हि शास्त्रम्। न चेश्वरस्य
            सत्त्वप्रकर्षे कस्यचित् प्रत्यक्षमनुमानं वास्ति। न चेश्वरप्रत्यक्षप्रभवं शास्त्रम्
            इति युक्तम्। कल्पयित्वापि ह्ययं ब्रूयाद् आत्मैश्वर्यप्रकाशनायेति भावः। परिहरति ---
            प्रकृष्टसत्त्वनिमित्तम्। <pb n="27"/> अयमभिसंधिः --- मन्त्रायुर्वेदेषु तावद्
            ईश्वरप्रणीतेषु प्रवृत्तिसामर्थ्याद् अर्थाव्यभिचारविनिश्चयात् प्रामाण्यं सिद्धम्। न
            चौषधिभेदानां तत्संयोगविशेषाणां च मन्त्राणां च तत्तद्वर्णावापोद्धारेण सहस्रेणापि
            पुरुषायुषैर्लौकिकप्रमाणव्यवहारी शक्तः कर्तुमन्वयव्यतिरेकौ। न चागमाद्
            अन्वयव्यतिरेकौ ताभ्यां चागमस्तत्संतानयोरनादित्वाद् इति प्रतिपादयितुं युक्तम्।
            महाप्रलये तत्संतानयोर्विच्छेदात्। न च तद्भावे प्रमाणाभावः। अभिन्नं
            प्रधानविकारो जगद् इति हि प्रतिपादयिष्यते। सदृशपरिणामस्य च विसदृशपरिणामता
            दृष्टा। यथा क्षीरेक्षुरसादेर्दधिगुडादिरूपम्। विसदृशपरिणामस्य पूर्वं
            सदृशपरिणामता च दृष्टा। तद् इह प्रधानेनापि महदहंकारादिरूपविसदृशपरिणामेन
            सता भाव्यं कदाचित् सदृशपरिणामेनापि। सदृशपरिणामश्चास्य साम्यावस्था। स च
            महाप्रलयः। तस्मान् मन्त्रायुर्वेदप्रणयनात् तावद् भगवतो
            विगलितरजस्तमोमलावरणतया परितः प्रद्योतमानं बुद्धिसत्त्वमास्थेयम्। तथा
            चाभ्युदयनिःश्रेयसोपदेशपरोऽअपि वेदराशिरीश्वरप्रणीतस्तद्बुद्धिसत्त्वप्रकर्षाद् एव
            भवितुमर्हति। न च सत्त्वोत्कर्षे रजस्तमःप्रभवौ विभ्रमविप्रलम्भौ
            संभवतः। तत् सिद्धं प्रकृष्टसत्त्वनिमित्तं शास्त्रमिति। स्याद् एतत्।
            प्रकर्षकार्यतया प्रकर्षं बोधयच्छास्त्रं शेषवद् अनुमानं भवेन् न त्वागम इत्य्
            अत आह --- एतयोरिति। न कार्यत्वेन बोधयत्यपि त्वनादिवाच्यवाचकभावसंबन्धेन
            बोधयतीत्यर्थः। ईश्वरस्य हि बुद्धिसत्त्वे प्रकर्षो वर्तते, शास्त्रमपि
            तद्वाचकत्वेन तत्र वर्तत इति। उपसंहरति --- एतस्माद्
            ईश्वरबुद्धिसत्त्वप्रकर्षवाचकाच्छास्त्राद् एतद् भवति ज्ञायते विषयेण विषयिणो
            लक्षणात् सदैवेश्वरः सदैव मुक्त इति। तद् एवं पुरुषान्तराद् व्यवच्छिद्येश्वरान्तराद्
            अपि व्यवच्छिनत्ति --- तच्च तस्येति। अतिशयविनिर्मुक्तिमाह --- न तावद् इति। कुतः
            --- यद् एवेति। कस्मात् सर्वातिशयविनिर्मुक्तं तदैश्वर्यमित्यत आह --- तस्माद्
            यत्रेति। अतिशयनिष्ठामप्राप्तानामौपचारिकमैश्वर्यमित्यर्थः। <pb n="28"/>
            साम्यविनिर्मुक्तिमाह --- न च तत्समानमिति। प्राकाम्यमविहतेच्छता तद्विघातान्
            ऊनत्वम् (तद्विघाताद् ऊनत्वम्) अनूनत्वे वा द्वयोरपि प्राकाम्यविघातः कार्यानुत्पत्तेर्
            उत्पत्तौ वा विरुद्धधर्मसमालिङ्गितमेकदा कार्यमुपलभ्येतेत्याशयवान् आह ---
            द्वयोश्चेति। अविरुद्धाभिप्रायत्वे वा प्रत्येकमीश्वरत्वे कृतमन्यैरेकेनैवेशनायाः
            कृतत्वात्। संभूयकारित्वे वा न कश्चिद् ईश्वरः परिषद्वन् नित्येशनायोगिनां च
            पर्यायायोगात् कल्पनागौरवप्रसङ्गाच्चेति द्रष्टव्यम्। तस्मात् सर्वमवदातम्<seg n="1.24">॥१॰२४॥</seg>
</p>
        </div>
        <div type="sutra">

          <p>तत्र निरतिशयं सर्वज्ञबीजम्<seg n="1.25">॥१॰२५॥</seg>
</p>
        </div>
        <div type="commentary">

          <p>एवमस्य क्रियाज्ञानशक्तौ शास्त्रं प्रमाणमभिधाय ज्ञानशक्तावनुमानं प्रमाणयति
            --- किं च --- तत्र निरतिशयं सर्वज्ञबीजम्। व्याचष्टे --- यद् इदमिति।
            बुद्धिसत्त्वावरकतमोपगमतारतम्येन यद् इदमतीतानागतप्रत्युत्पन्नानां प्रत्येकं च
            समुच्चयेन च वर्तमानानामतीन्द्रियाणां ग्रहणं, तस्य विशेषणमल्पं बह्विति
            सर्वज्ञबीजं कारणम्। कश्चित् किंचिद् एवातीतादि गृह्णाति कश्चिद् बहु कश्चिद् बहुतरं
            कश्चिद् बहुतममिति ग्राह्यापेक्षया ग्रहणस्याल्पत्वं बहुत्वं कृतम्। एतद् विवर्धमानं
            यत्र निष्क्रान्तमतिशयात् स सर्वज्ञ इति। तद् अनेन प्रमेयमात्रं कथितम्। अत्र
            प्रमाणयति --- अस्ति काष्ठाप्राप्तिः सर्वज्ञबीजस्येति। साध्यनिर्देशः। निरतिशयत्वं
            काष्ठा। यतः परमतिशयवत्ता नास्तीति। तेन नावधिमात्रेण सिद्धसाधनम्।
            सातिशयत्वाद् इति हेतुः। यद् यत् सातिशयं तत् तत् सर्वं निरतिशयं, यथा
            कुवलामलकबिल्वेषु सातिशयं महत्त्वमात्मनि निरतिशयमिति व्याप्तिं दर्शयति ---
            परिमाणवत्। न च गरिमादिभिर्गुणैर्व्यभिचार इति सांप्रतम्। न खल्व्
            अवयवगरिमातिशयी गरिमावयविनः किं <pb n="29"/> त्वा परमाणुभ्य आन्त्यावयविभ्यो
            यावन्तः केचन तेषां प्रत्येकवर्तिनो गरिम्णः समाहृत्य गरिमा वर्धमानाभिमानः।
            ज्ञानं तु न प्रतिज्ञेयं समाप्यत इत्येकद्विबहुविषयतया युक्तं सातिशयमिति न
            व्यभिचारः। उपसंहरति --- यत्र काष्ठेति। ननु सन्ति बहवस्तीर्थकरा
            बुद्धार्हतकपिलर्षिप्रभृतयस्तत् कस्मात् त एव सर्वज्ञा न भवन्त्यस्माद् अनुमानाद्
            इत्यत आह --- सामान्येति। कुतस्तर्हि तद्विशेषप्रतिपत्तिरित्यत आह --- तस्येति।
            बुद्धादिप्रणीत आगमाभासो न त्वागमः,
            सर्वप्रमाणबाधितक्षणिकनैरात्म्यादिमार्गोपदेशकत्वेन विप्रलम्भकत्वाद् इति भावः।
            तेन श्रुतिस्मृतीतिहासपुराणलक्षणाद् आगमत आगच्छन्ति बुद्धिमारोहन्ति अस्माद्
            अभ्युदयनिःश्रेयसोपाया इत्यागमः, तस्मात् संज्ञादिविशेषप्रतिपत्तिः। संज्ञाविशेषः
            शिवेश्वरादिः श्रुत्यादिषु प्रसिद्धः। आदिपदेन षडङ्गतादशाव्ययते संगृहीते। यथोक्तं
            वायुपुराणे ---</p>

          <p>"सर्वज्ञता तृप्तिरनादिबोधः स्वतन्त्रता नित्यमलुप्तशक्तिः। अनन्तशक्तिश्च विभोर्
            विधिज्ञाः षड् आहुरङ्गानि महेश्वरस्य"॥ (<title n="12.31">वायुपुराणम्</title>
            १२॰३१)</p>

          <p>तथा ---</p>

          <p>"ज्ञानं वैराग्यमैश्वर्यं तपः सत्यं क्षमा धृतिः। स्रष्टृत्वमात्मसंबोधो ह्य्
            अधिष्ठातृत्वमेव च॥ अव्ययानि दशैतानि नित्यं तिष्ठन्ति शंकरे" (<title n="10.60">वायुपुराणम्</title> १०॰६०) इति।</p>

          <p>स्याद् एतत्, नित्यतृप्तस्य भगवतो वैराग्यातिशयसंपन्नस्य स्वार्थे तृष्णासंभवात्
            कारुणिकस्य च सुखैकतानजनसर्जनपरस्य दुःखबहुलजीवलोकजननानुपपत्तेर्
            अप्रयोजनस्य च प्रेक्षावतः प्रवृत्त्यनुपपत्तेः क्रियाशक्तिशालिनोऽअपि न जगत्क्रियेत्य्
            अत आह --- तस्यात्मानुग्रहाभावेऽअपीति। भूतानां प्राणिनामनुग्रहः प्रयोजनं,
            शब्दाद्युपभोगविवेकख्यातिरूपकार्यकरणात् किल चरितार्थं चित्तं निवर्तते। ततः
            पुरुषः केवली भवति। अतस्तत्प्रयोजनाय कारुणिको विवेकख्यात्युपायं कथयति।
            तेनाचरितार्थत्वाच्चित्तस्य जन्तूनीश्वरः पुण्यापुण्यसहायः सुखदुःखे भावयन्नपि
            नाकारुणिकः। विवेकख्यात्युपायकथनाय <pb n="30"/> भूतानुग्रहं द्वारमाह ---
            ज्ञानधर्मोपदेशेनेति। ज्ञानं च धर्मश्च ज्ञानधर्मौ तयोरुपदेशेन
            ज्ञानधर्मसमुच्चयाल् लब्धविवेकख्यातिपरिपाकात् कल्पप्रलये ब्रह्मणो दिनावसाने यत्र
            सत्यलोकवर्जं जगद् अस्तमेति। महाप्रलये ससत्यलोकस्य ब्रह्मणोऽअपि निधने
            संसारिणः स्वकारणगामिनोऽतस्तदा मरणदुःखभाजः, कल्पेत्युपलक्षणमन्यदापि
            स्वार्जितकर्मपाकवशेन जन्ममरणादिभाजः पुरुषानुद्धरिष्यामीति कैवल्यं प्राप्य
            पुरुषा उद्धृता भवन्तीत्यर्थः। एतच्च करुणाप्रयुक्तस्य ज्ञानधर्मोपदेशनं
            कापिलानामपि सिद्धमित्याह --- तथा चोक्तं पञ्चशिखाचार्येण --- आदिविद्वान् कपिल
            इति। आदिविद्वान् इति पञ्चशिखाचार्यवचनमादिमुक्तस्वसंतानादिगुरुविषयं न त्व्
            अनादिमुक्तपरमगुरुविषयम्। आदिमुक्तेषु कदाचिन् मुक्तेषु विद्वत्सु कपिलोऽअस्माकम्
            आदिविद्वान् मुक्तः स एव च गुरुरिति। कपिलस्यापि जायमानस्य महेश्वरानुग्रहाद् एव
            ज्ञानप्राप्तिः श्रूयत इति। कपिलो नाम विष्णोरवतारविशेषः प्रसिद्धः। स्वयंभूस्तु
            हिरण्यगर्भः। तस्यापि सांख्ययोगप्राप्तिर्वेदे श्रूयत इति। स एवेश्वर आदिविद्वान्
            कपिलो विष्णुर्न स्वयंभूरिति भावः। स्वायंभुवानां त्वीश्वर इति भावः<seg n="1.25">॥१॰२५॥</seg>
</p>
        </div>
        <div type="sutra">

          <p>पूर्वेषामपि गुरुः कालेनानवच्छेदात्<seg n="1.26">॥१॰२६॥</seg>
</p>
        </div>
        <div type="commentary">

          <p>संप्रति भगवतो ब्रह्मादिभ्यो विशेषमाह --- स एष इति। पातनिका --- स एष इति।
            सूत्रम् --- पूर्वेषामपि गुरुः कालेनानवच्छेदात्। व्याचष्टे --- पूर्वे हीति। कालस्तु
            शतवर्षादिरवच्छेदार्थेनावच्छेदेन प्रयोजनेन नोपावर्तते न वर्तते। प्रकर्षस्य
            गतिः प्राप्तिः। प्रत्येतव्य आगमात्<seg n="1.26">॥१॰२६॥</seg>
            <pb n="31"/>
</p>
        </div>
        <div type="sutra">

          <p>तस्य वाचकः प्रणवः<seg n="1.27">॥१॰२७॥</seg>
</p>
        </div>
        <div type="commentary">

          <p>तद् अनेन प्रबन्धेन भगवान् ईश्वरो दर्शितः। संप्रति तत्प्रणिधानं दर्शयितुं
            तस्य वाचकमाह --- तस्य वाचकः प्रणवः। व्याचष्टे --- वाच्य इति। तत्र परेषां
            मतं विमर्शद्वारेणोपन्यस्यति --- किमस्येति। वाचकत्वं प्रतिपादकत्वमित्यर्थः।
            परे हि पश्यन्ति यदि स्वाभाविकः शब्दार्थयोः संबन्धः संकेतेनास्माच्छब्दाद् अयम्
            अर्थः प्रत्येतव्य इत्येवमात्मकेनाभिव्यज्येत ततो यत्र नास्ति स संबन्धस्तत्र
            संकेतशतेनापि न व्यज्येत। न हि प्रदीपव्यङ्ग्यो घटो यत्र नास्ति तत्र
            प्रदीपसहस्रेणापि शक्यो व्यङ्क्तुम्। कृतसंकेतस्तु करभशब्दो वारणे वारणप्रतिपादको
            दृष्टः। ततः संकेतकृतमेव वाचकत्वमिति। विमृश्याभिमतमवधारयति ---
            स्थितोऽअस्येति। अयमभिप्रायः --- सर्व एव शब्दाः सर्वाकारार्थाभिधानसमर्था इति।
            स्थित एवैषां सर्वाकारैरर्थैः स्वाभाविकः संबन्धः। ईश्वरसंकेतस्तु प्रकाशकश्
            च नियामकश्च। तस्येश्वरसंकेतासंकेतकृतश्चास्य वाचकापभ्रंशविभागः। तद् इदम्
            आह --- संकेतस्त्वीश्वरस्येति। निदर्शनमाह --- यथेति। ननु शब्दस्य प्राधानिकस्य
            महाप्रलयसमये प्रधानभावमुपगतस्य शक्तिरपि प्रलीना, ततो
            महदादिक्रमेणोत्पन्नस्यावाचकस्यैव माहेश्वरेण संकेतेन न शक्या वाचकशक्तिर्
            अभिव्यञ्जयितुं विनष्टशक्तित्वाद् इत्यत आह --- सर्गान्तरेष्वपीति। यद्यपि सह
            शक्त्या प्रधानसाम्यमुपगतः शब्दस्तथापि पुनराविर्भवंस्तच्छक्तियुक्त
            एवाविर्भवति वर्षातिपातसमधिगतमृद्भाव इवोद्भिज्जो मेघविसृष्टवारिधारावसेकात्।
            तेन पूर्वसंबन्धसंकेतानुसारेण संकेतः क्रियते भगवतेति। तस्मात् संप्रतिपत्तेः
            सदृशव्यवहारपरम्पराया नित्यतया नित्यः शब्दार्थयोः संबन्धो न कूटस्थनित्य इत्य्
            आगमिकाः प्रतिजानते, न पुनरागमनिरपेक्षाः सर्गान्तरेष्वपि तादृश एव संकेत इति
            प्रतिपत्तुमीशत इति भावः<seg n="1.27">॥१॰२७॥</seg>
            <pb n="32"/>
</p>
        </div>
        <div type="sutra">

          <p>तज्जपस्तदर्थभावनम्<seg n="1.28">॥१॰२८॥</seg>
</p>
        </div>
        <div type="commentary">

          <p>वाचकमाख्याय प्रणिधानमाह --- तज्जपस्तदर्थभावनम्। व्याचष्टे ---
            प्रणवस्येति। भावनं पुनः पुनश्चित्ते निवेशनम्। ततः किं सिध्यतीत्यत आह ---
            प्रणवमिति। एकस्मिन् भगवत्यारमति चित्तम्। अत्रैव वैयासिकीं गाथामुदाहरति ---
            तथा चेति। तत ईश्वरः समाधितत्फललाभेन तमनुगृह्णाति<seg n="1.28">॥१॰२८॥</seg>
</p>
        </div>
        <div type="sutra">

          <p>ततः प्रत्यक्चेतनाधिगमोऽअप्यन्तरायाभावश्च<seg n="1.29">॥१॰२९॥</seg>
</p>
        </div>
        <div type="commentary">

          <p>किं चापरमस्मात् --- ततः प्रत्यक्चेतनाधिगमोऽअप्यन्तरायाभावश्च। प्रतीपं
            विपरीतमञ्चति विजानातीति प्रत्यक् स चासौ चेतनश्चेति प्रत्यक्चेतनोऽअविद्यावान्
            पुरुषः। तद् अनेनेश्वराच्छाश्वतिकसत्त्वोत्कर्षसंपन्नाद् विद्यावतो निवर्तयति। प्रतीचश्
            चेतनस्याधिगमो ज्ञानं स्वरूपतोऽस्य भवत्यन्तराया वक्ष्यमाणास्तदभावश्च। अस्य
            विवरणं --- ये तावद् इति। स्वमात्मा तस्य रूपम्। रूपग्रहणेनाविद्यासमारोपितान् धर्मान्
            निषेधति। नन्वीश्वरप्रणिधानमीश्वरविषयं कथमिव प्रत्यक्चेतनं साक्षात्करोत्य्
            अतिप्रसङ्गाद् इत्यत आह --- यथैवेश्वर इति। शुद्धः
            कूटस्थनित्यतयोदयव्ययरहितः प्रसन्नः क्लेशवर्जितः केवलो धर्माधर्मापेतः। अत
            एवानुपसर्गः। उपसर्गा जात्यायुर्भोगाः। सादृश्यस्य किंचिद् भेदाधिष्ठानत्वाद् ईश्वराद्
            भिनत्ति --- बुद्धेः प्रतिसंवेदीति। तद् अनेन प्रत्यग्ग्रहणं व्याख्यातम्।
            अत्यन्तविधर्मिणोरन्यतरार्थानुचिन्तनं न तदितरस्य साक्षात्काराय कल्पते। <pb n="33"/> सदृशार्थानुचिन्तनं तु सदृशान्तरसाक्षात्कारोपयोगितामनुभवति
            एकशास्त्राभ्यास इव तत्सदृशार्थशास्त्रान्तरज्ञानोपयोगिताम्। प्रत्यासत्तिस्तु स्वात्मनि
            साक्षात्कारहेतुर्न परात्मनीति सर्वमवदातम्<seg n="1.29">॥१॰२९॥</seg>
</p>
        </div>
        <div type="sutra">

          <p>व्याधिस्त्यानसंशयप्रमादालस्याविरतिभ्रान्तिदर्शनालब्धभूमिकत्वानवस्थितत्वानि
            चित्तविक्षेपास्तेऽअन्तरायाः<seg n="1.30">॥१॰३०॥</seg>
</p>
        </div>
        <div type="commentary">

          <p>पृच्छति --- अथ क इति। सामान्येनोत्तरम् --- य इति। विशेषसंख्ये पृच्छति --- क
            इति। उत्तरं व्याधीत्यादिसूत्रम्। अन्तराया नव। एताश्चित्तवृत्तयो योगान्तराया
            योगविरोधिनश्चित्तस्य विक्षेपकाश्चित्तं खल्वमी व्याध्यादयो योगाद् विक्षिपन्त्य्
            अपनयन्तीति विक्षेपाः। योगप्रतिपक्षत्वे हेतुमाह --- सहैत इति।
            संशयभ्रान्तिदर्शने तावद् वृत्तितया वृत्तिनिरोधप्रतिपक्षौ। येऽअपि न वृत्तयो
            व्याधिप्रभृतयस्तेऽअपि वृत्तिसाहचर्यात् तत्प्रतिपक्षा इत्यर्थः। पदार्थान् व्याचष्टे
            --- व्याधिरिति। धातवो वातपित्तश्लेष्माणः शरीरधारणात्। अशितपीताहारपरिणामविशेषो
            रसः। करणानीन्द्रियाणि तेषां वैषम्यं न्यूनाधिकभाव इति। अकर्मण्यता कर्मानर्हता।
            संशय उभयकोटिस्पृग्विज्ञानम्। सत्यप्यतद्रूपप्रतिष्ठत्वेन संशयविपर्यासयोर्
            अभेदे, उभयकोटिस्पर्शास्पर्शरूपावान्तरविशेषविवक्षयात्र <pb n="34"/>
            भेदेनोपन्यासः। अभावनमकरणं तत्राप्रयत्न इति यावत्। कायस्य गुरुत्वं कफादिना,
            चित्तस्य गुरुत्वं तमसा। गर्धस्तृष्णा। मधुमत्यादयः समाधिभूमयः। लब्धभूमेर्
            यदि तावतैव सुस्थितंमन्यस्य समाधिभ्रेषः स्यात् ततस्तस्या अपि भूमेरपायः स्यात्।
            यस्मात् समाधिप्रतिलम्भे तदवस्थितं स्यात् तस्मात् तत्र प्रयतितव्यमिति<seg n="1.30">॥१॰३०॥</seg>
</p>
        </div>
        <div type="sutra">

          <p>दुःखदौर्मनस्याङ्गमेजयत्वश्वासप्रश्वासा विक्षेपसहभुवः<seg n="1.31">॥१॰३१॥</seg>
</p>
        </div>
        <div type="commentary">

          <p>न केवलं नवान्तराया दुःखादयोऽअप्यस्य तत्सहभुवो भवन्तीत्याह --- दुःखेत्यादि।
            प्रतिकूलवेदनीयं दुःखमाध्यात्मिकं शारीरं व्याधिवशान् मानसं च कामादिवशात्।
            आधिभौतिकं व्याघ्रादिजनितम्। आधिदैविकं ग्रहपीडादिजनितम्। तच्चेदं दुःखं
            प्राणिमात्रस्य प्रतिकूलवेदनीयतया हेयमित्याह --- येनाभिहता इति। अनिच्छतः प्राणो
            यद् बाह्यं वायुमाचामति पिबति प्रवेशयतीति यावत् स श्वासः समाध्यङ्गरेचकविरोधी।
            अनिच्छतोऽअपि प्राणो यत् कौष्ठ्यं वायुं निश्चारयति निःसारयति स प्रश्वासः
              समाध्यङ्गपूरकविरोधी<seg n="1.31">॥१॰३१॥</seg>
</p>
        </div>
        <div type="sutra">

          <p>तत्प्रतिषेधार्थमेकतत्त्वाभ्यासः<seg n="1.32">॥१॰३२॥</seg>
</p>
        </div>
        <div type="commentary">

          <p>उक्तार्थोपसंहारसूत्रमवतारयति --- अथैत इति। अथोक्तार्थानन्तरमुपसंहरन्न्
            इदं सूत्रमाहेति संबन्धः। निरोद्धव्यत्वे हेतुरुक्तः --- समाधिप्रतिपक्षा इति। यद्य्
            अपीश्वरप्रणिधानाद् इत्यभ्यासमात्रमुक्तं तथापि वैराग्यमिह तत्सहकारितया
            ग्राह्यमित्याह --- ताभ्यामुक्तलक्षणाभ्यामेवाभ्यासवैराग्याभ्यां निरोद्धव्याः। तत्र
            तयोरभ्यासवैराग्ययोर्मध्येऽअभ्यासस्यानन्तरोक्तस्येति। तत्प्रतिषेधार्थमित्यादि।
            एकं तत्त्वमीश्वरः प्रकृतत्वाद् इति। वैनाशिकानां <pb n="35"/> तत् सर्वमेकाग्रमेव
            चित्तं नास्ति किंचिद् विक्षिप्तमिति तदुपदेशानां तदर्थानां च प्रवृत्तीनां वैयर्थ्यम्
            इत्याह --- यस्य त्विति। यस्य मते प्रत्यर्थेऽअर्प्यमाण एकस्मिन्ननेकस्मिन् वा नियतं
            यावद् अर्थावभासमुत्पन्नं तत्रैव समाप्तमनन्यगामि। अर्थान्तरं तावत् प्रथमं
            गृहीत्वार्थान्तरमपि पश्चात् कस्मान् न गृह्णातीत्यत आह --- क्षणिकं च
            क्षणस्याभेद्यत्वेन पूर्वपश्चाद्भावस्याप्यभाव इति भावः। अस्मन्मते त्वक्षणिकं
            चित्तं स्वविषय एकस्मिन्ननेकस्मिन् वानवस्थितं प्रतिक्षणं
            तत्तद्विषयोपादानपरित्यागाभ्यां विषयानियतं विक्षिप्तमतो विक्षेपपरिणाममपनीय
            शक्यैकाग्रताधातुमिति तदुपदेशप्रवृत्त्योर्नानर्थकत्वमित्याह --- यदि पुनरिदम्
            इति। उपसंहरति --- अतो नेति। वैनाशिकमुत्थापयति --- योऽअपीति। मा भूद् एकस्मिन्
            क्षणिके चित्त एकाग्रताधानप्रयत्नः। चित्तसंताने त्वनादावक्षणिके विक्षेपम्
            अपनीयैकाग्रताधास्यत इत्यर्थः। तद् एतद् विकल्प्य दूषयति --- तस्येति। तस्य
            दर्शन एकाग्रता यदि प्रवाहचित्तस्य चित्तसंतानस्य वा धर्मः। तत्रैकं क्रमवद्
            उत्पादेषु प्रत्ययेष्वनुगतं नास्ति प्रवाहचित्तम्। कुतः, यद् यावद् अस्ति तस्य सर्वस्य
            क्षणिकत्वाद् अक्षणिकस्य चासत्त्वाद् भवतां दर्शन इति भावः। द्वितीयं कल्पं गृह्णाति
            --- अथेति। सांवृतस्य प्रवाहस्यांशः प्रत्ययः परमार्थसंस्तस्य प्रत्ययस्यैकाग्रता
            प्रयत्नसाध्यो धर्मः। दूषयति --- स सर्वः सांवृतप्रवाहापेक्षया
            सदृशप्रत्ययप्रवाही वा विसदृशप्रत्ययप्रवाही वा। अतः परमार्थसत्तारूपेण
            प्रत्यर्थनियतत्वाद् यदर्थावभास उत्पन्नस्तत्र समाप्तत्वाद् एकाग्र एवेति
            विक्षिप्तचित्तानुपपत्तिः, यद् अपनयेनैकाग्रताधीयत इति। उपसंहरति --- तस्माद् इति।
              <pb n="36"/> इतोऽअपि चित्तमेकमनेकार्थमवस्थितं चेत्याह --- यदि चेति। यथा
            हि मैत्रेणाधीतस्य शास्त्रस्य न चैत्रः स्मरति। यथा वा मैत्रेणापचितस्य पुण्यस्य
            पापस्य वा कर्माशयस्य फलं तदसंबन्धी चैत्रो न भुङ्क्ते, एवं
            प्रत्ययान्तरदृष्टस्य प्रत्ययान्तरं न स्मरेत्। प्रत्ययान्तरोपचितस्य वा कर्माशयस्य
            फलं च न प्रत्ययान्तरमुपभुञ्जीतेत्यर्थः। ननु नातिप्रसज्येते कार्यकारणभावे
            सतीति विशेषणाच्छ्राद्धवैश्वानरीयेष्ट्यादावकर्तृमातृपितृपुत्रादिगामिफलदर्शनान्
            मधुररसभावितानां वाम्रबीजादीनां परम्परया फलमाधुर्यनियमाद् इत्यत आह ---
            समाधीयमानमप्येतद् इति। अयमभिसंधिः --- कः खल्वेकसंतानवर्तिनां
            प्रत्ययानां संतानान्तरवर्तिभ्यः प्रत्ययेभ्यो विशेषो येनैकसंतानवर्तिना
            प्रत्ययेनानुभूतस्योपचितस्य च कर्माशयस्य तत्संतानवर्त्येव प्रत्ययः स्मर्ता
            भोक्ता च स्यान् नान्यसंतानवर्ती। न हि संतानो नाम कश्चिद् अस्ति वस्तुसन्। य एनं
            संतानं संतानान्तरवर्तिभ्यो भिन्द्यात्। न च काल्पनिको भेदः क्रियायामुपपद्यते। न
            खलु कल्पिताग्निभावो माणवकः पचति। न च कार्यकारणभावसंबन्धोऽपि वास्तवः।
            सहभुवोः सव्येतरविषाणयोरिवाभावाद् असहभुवोरपि प्रत्युत्पन्नाश्रयत्वायोगात्। न ह्य्
            अतीतानागतौ व्यासज्ज्य प्रत्युत्पन्नं वर्तितुमर्हतः। तस्मात् संतानेन वा
            कार्यकारणभावेन वा स्वाभाविकेनानुपहिताः परमार्थसन्तः प्रत्ययाः
            परस्परासंस्पर्शित्वेन स्वसंतानवर्तिभ्यः परसंतानवर्तिभ्यो वा प्रत्ययान्तरेभ्यो
            न भिद्यन्ते। सोऽअयं गोमयं च पायसं चाधिकृत्य प्रवृत्तो न्यायो गोमयं पायसं
            गव्यत्वाद् उभयसिद्धपायसवद् इति। तमाक्षिपति न्यायाभासत्वेन ततोऽअप्यधिकत्वाद्
            इति। न चात्र कृतनाशाकृताभ्यागमं चोद्यम्। यतश्चित्तमेव कर्मणां कर्तृ तद् एव
            तज्जनिताभ्यां सुखदुःखाभ्यां युज्यते। सुखदुःखे च चितिच्छायापन्नं चित्तं भुङ्क्त
            इति पुरुषे भोगाभिमानश्चितिचित्तयोरभेदग्रहाद् इति। स्वप्रत्ययं प्रतीत्य
            समुत्पन्नानां स्वभाव एवैषां तादृशो यत् त एव स्मरन्ति फलं चोपभुञ्जते न त्व्
            अन्ये। न च स्वभावा नियोगपर्यनुयोगावर्हन्ति एवं भवत मैवं भूतेति वा कस्मान्
            नैवमिति चेति। यः पूर्वोक्ते न परितुष्यति तं प्रत्याह --- किं च स्वात्मेति।
            उदयव्ययधर्माणाम् <pb n="37"/> अनुभवानामनुभवस्मृतीनां च नानात्वेऽअपि तदाश्रयम्
            अभिन्नं चित्तमहमिति प्रत्ययः प्रतिसंदधानः कथमत्यन्तभिन्नान् प्रत्ययान्
            आलम्बेत। ननु ग्रहणस्मरणरूपकारणभेदात्
            पारोक्ष्यापारोक्ष्यरूपविरुद्धधर्मसंसर्गाद् वा न प्रत्यभिज्ञानं नामैकः प्रत्ययो
            यतः प्रत्ययिनश्चित्तस्यैकता स्याद् इत्यत आह --- स्वानुभवेति। ननु
            कारणभेदविरुद्धधर्मसंसर्गावेवात्र बाधकावुक्तावित्यत आह --- न च
            प्रत्यक्षस्येति। प्रत्यक्षानुसारत एव सामग्र्यभेदः पारोक्ष्यापारोक्ष्यधर्माविरोधश्
            चोपपादितो न्यायकणिकायाम्। अक्षणिकस्य चार्थक्रिया न्यायकणिकाब्रह्मतत्त्वसमीक्षाभ्याम्
            उपपादितेति सर्वमवदातम्<seg n="1.32">॥१॰३२॥</seg>
</p>
        </div>
        <div type="sutra">

          <p>मैत्रीकरुणामुदितोपेक्षाणां सुखदुःखपुण्यापुण्यविषयाणां भावनातश्
              चित्तप्रसादनम्<seg n="1.33">॥१॰३३॥</seg>
</p>
        </div>
        <div type="commentary">

          <p>अपरिकर्मितमनसोऽअसूयादिमतः समाधितदुपायसंपत्त्यनुत्पादाच्चित्तप्रसादनोपायान्
            असूयादिविरोधिनः प्रतिपादयितुमुपक्रमते --- यस्य चित्तस्यावस्थितस्येदमिति।
            मैत्रीकरुणेत्यादिप्रसादनान्तम्। सुखितेषु मैत्रीं सौहार्दं भावयत ईर्ष्याकालुष्यं
            निवर्तते चित्तस्य। दुःखितेषु च करुणामात्मनीव परस्मिन् दुःखप्रहाणेच्छां
            भावयतः परापकारचिकीर्षाकालुष्यं चेतसो निवर्तते। पुण्यशीलेषु प्राणिषु मुदितां
            हर्षं भावयतोऽअसूयाकालुष्यं चेतसो निवर्तते। अपुण्यशीलेषु चोपेक्षां माध्यस्थ्यं
            भावयतोऽअमर्षकालुष्यं <pb n="38"/> चेतसो निवर्तते। ततश्चास्य
            राजसतामसधर्मनिवृत्तौ सात्त्विकः शुक्लो धर्म उपजायते। सत्त्वोत्कर्षसंपन्नः
            संभवति वृत्तिनिरोधपक्षे। तस्य प्रसादस्वाभाव्याच्चित्तं प्रसीदति। प्रसन्नं च
            वक्ष्यमाणेभ्य उपायेभ्य एकाग्रं स्थितिपदं लभते। असत्यां पुनर्मैत्र्यादिभावनायां
            न त उपायाः स्थित्यै कल्पन्त इति<seg n="1.33">॥१॰३३॥</seg>
</p>
        </div>
        <div type="sutra">

          <p>प्रच्छर्दनविधारणाभ्यां वा प्राणस्य<seg n="1.34">॥१॰३४॥</seg>
</p>
        </div>
        <div type="commentary">

          <p>तान् इदानीं स्थित्युपायान् आह --- प्रच्छर्दनविधारणाभ्यां वा प्राणस्य। वाशब्दो
            वक्ष्यमाणोपायान्तरापेक्षो विकल्पार्थः, न मैत्र्यादिभावनापेक्षया तया सह समुच्चयात्।
            प्रच्छर्दनं विवृणोति --- कौष्ठ्यस्येति। प्रयत्नविशेषाद् योगशास्त्रविहिताद् येन
            कौष्ठ्यो वायुर्नासिकापुटाभ्यां शनै रेच्यते। विधारणं विवृणोति --- विधारणं
            प्राणायामः। रेचितस्य प्राणस्य कौष्ठ्यस्य वायोर्यद् आयामो बहिरेव स्थापनं न तु
            सहसा प्रवेशनम्। तद् एताभ्यां प्रच्छर्दनविधारणाभ्यां वायोर्लघुकृतशरीरस्य
            मनः स्थितिपदं लभते। अत्र चोत्तरसूत्रगतात् स्थितिनिबन्धनीतिपदात् स्थितिग्रहणम्
            आकृष्य संपादयेद् इत्यर्थप्राप्तेन संबन्धनीयम्<seg n="1.34">॥१॰३४॥</seg>
</p>
        </div>
        <div type="sutra">

          <p>विषयवती वा प्रवृत्तिरुत्पन्ना मनसः स्थितिनिबन्धनी<seg n="1.35">॥१॰३५॥</seg>
</p>
        </div>
        <div type="commentary">

          <p>स्थित्युपायान्तरमाह --- विषयवती वा प्रवृत्तिरुत्पन्ना मनसः स्थितिनिबन्धनी।
            व्याचष्टे --- नासिकाग्रे धारयत इति। धारणाध्यानसमाधीन् कुर्वतस्तज्जयाद्या
            दिव्यगन्धसंवित्तत्साक्षात्कारः। एवमन्यास्वपि प्रवृत्तिषु योज्यम्। एतच्चागमात्
            प्रत्येतव्यं नोपपत्तितः। स्याद् एतत् किमेतादृग्भिर्वृत्तिभिः कैवल्यं
            प्रत्यनुपयोगिनीभिरित्यत आह --- एता वृत्तयोऽअल्पेनैव कालेनोत्पन्नाश्चित्तम्
            ईश्वरविषयायां वा विवेकख्यातिविषयायां <pb n="39"/> वा स्थितौ निबध्नन्ति। नन्व्
            अन्यविषया वृत्तिः कथमन्यत्र स्थितिं निबध्नातीत्यत आह --- संशयं विधमन्ति
            अपसारयन्ति अत एव समाधिप्रज्ञायामिति। वृत्त्यन्तराणामप्यागमसिद्धानां
            विषयवत्त्वमतिदिशति --- एतेनेति। नन्वागमादिभिरवगतेष्वर्थेषु कुतः संशय
            इत्यत आह --- यद्यपि हीति। श्रद्धामूलो हि योग उपदिष्टार्थैकदेशप्रत्यक्षीकरणे च
            श्रद्धातिशयो जायते। तन्मूलाश्च ध्यानादयोऽअस्याप्रत्यूहं भवन्तीत्यर्थः<seg n="1.35">॥१॰३५॥</seg>
</p>
        </div>
        <div type="sutra">

          <p>विशोका वा ज्योतिष्मती<seg n="1.36">॥१॰३६॥</seg>
</p>
        </div>
        <div type="commentary">

          <p>विशोका वा ज्योतिष्मती। विगतशोका दुःखरहिता ज्योतिष्मती ज्योतिरस्या अस्तीति ज्योतिष्मती
            प्रकाशरूपा। हृदयपुण्डरीक इति। उदरोरसोर्मध्ये यत् पद्ममधोमुखं तिष्ठत्य्
            अष्टदलं रेचकप्राणायामेन तद् ऊर्ध्वमुखं कृत्वा तत्र चित्तं धारयेत्। तन्मध्ये
            सूर्यमण्डलमकारो जागरितस्थानं तस्योपरि चन्द्रमण्डलमुकारः स्वप्नस्थानम्।
            तस्योपरि वह्निमण्डलं मकारः सुषुप्तिस्थानम्। तस्योपरि परव्योमात्मकं ब्रह्मनादं
            तुरीयस्थानमर्धमात्रमुदाहरन्ति ब्रह्मवादिनः। तत्र कर्णिकायामूर्ध्वमुखी
            सूर्यादिमण्डलमध्यगा ब्रह्मनाडी। ततोऽअप्यूर्ध्वं प्रवृत्ता सुषुम्ना नाम नाडी। <pb n="40"/> तया खलु बाह्यान्यपि सूर्यादीनि मण्डलानि प्रोतानि। स हि चित्तस्थानम्।
            तस्यां धारयतो योगिनश्चित्तसंविद् उपजायते। उपपत्तिपूर्वकं बुद्धिसंविद आकारम्
            आदर्शयति --- बुद्धिसत्त्वं हीति। आकाशकल्पमिति व्यापितामाह। सूर्यादीनां प्रभास्
            तासां रूपं तदाकारेण विकल्पते नानारूपा भवति। मनश्चात्र बुद्धिरभिमतं न तु
            महत्तत्त्वम्। तस्य च सुषुम्नास्थस्य वैकारिकाहंकारजन्मनः सत्त्वबहुलतया
            ज्योतीरूपता विवक्षिता। तत्तद्विषयगोचरतया च व्यापित्वमपि सिद्धम्। अस्मिताकार्ये
            मनसि समापत्तिं दर्शयित्वास्मितासमापत्तेः स्वरूपमाह --- तथेति। शान्तम्
            अपगतरजस्तमस्तरङ्गम्। अनन्तं व्यापि। अस्मितामात्रं न पुनर्नानाप्रभारूपम्।
            आगमान्तरेण स्वमतं समीकरोति --- यत्रेदमुक्तं पञ्चशिखेन तमणुं
            दुरधिगमत्वाद् आत्मानमहंकारास्पदमनुविद्यानुचिन्त्यास्मीत्येवं तावत् संजानीत इति।
            स्याद् एतत्। नानाप्रभारूपा भवतु ज्योतिष्मती कथमस्मितामात्ररूपा ज्योतिष्मतीत्यत आह
            --- एषा द्वयीति। विधूतरजस्तमोमलास्मितैव सत्त्वमयी ज्योतिरिति भावः। द्विविधाया
            अपि ज्योतिष्मत्याः फलमाह --- ययेति<seg n="1.36">॥१॰३६॥</seg>
</p>
        </div>
        <div type="sutra">

          <p>वीतरागविषयं वा चित्तम्<seg n="1.37">॥१॰३७॥</seg>
</p>
        </div>
        <div type="commentary">

          <p>वीतरागविषयं वा चित्तम्। वीतरागाः कृष्णद्वैपायनप्रभृतयस्तेषां चित्तं तद्
            एवालम्बनं तेनोपरक्तमिति<seg n="1.37">॥१॰३७॥</seg>
</p>
        </div>
        <div type="sutra">

          <p>स्वप्ननिद्राज्ञानालम्बनं वा<seg n="1.38">॥१॰३८॥</seg>
</p>
        </div>
        <div type="commentary">

          <p>स्वप्ननिद्राज्ञानालम्बनं वा। यदा खल्वयं स्वप्ने विविक्तवनसंनिवेशवर्तिनीम्
            उत्कीर्णाम् <pb n="41"/> इव चन्द्रमण्डलात् कोमलमृणालशकलानुकारिभिरङ्गप्रत्यङ्गैर्
            उपपन्नामभिजातचन्द्रकान्तमणिमयीमतिसुरभिमालतीमल्लिकामालाहारिणीं मनोहरां
            भगवतो महेश्वरस्य प्रतिमामाराधयन्नेव प्रबुद्धः प्रसन्नमनास्तदा तामेव
            स्वप्नज्ञानालम्बनीभूतामनुचिन्तयतस्तस्य तदेकाकारमनसस्तत्रैव चित्तं
            स्थितिपदं लभते। निद्रा चेह सात्त्विकी ग्रहीतव्या। यस्याः प्रबुद्धस्य सुखमहम्
            अस्वाप्समिति प्रत्यवमर्शो भवति। एकाग्रं हि तस्यां मनो भवति। तावन्मात्रेण चोक्तम्
            --- एतद् एव ब्रह्मविदो ब्रह्मणो रूपमुदाहरन्ति सुप्तावस्थेति। ज्ञानं च ज्ञेयरहितं
            न शक्यं गोचरयितुमिति ज्ञेयमपि गोचरीक्रियते<seg n="1.38">॥१॰३८॥</seg>
</p>
        </div>
        <div type="sutra">

          <p>यथाभिमतध्यानाद् वा<seg n="1.39">॥१॰३९॥</seg>
</p>
        </div>
        <div type="commentary">

          <p>यथाभिमतध्यानाद् वा। किं बहुना यद् एवाभिमतं तत्तद्देवतारूपमिति<seg n="1.39">॥१॰३९॥</seg>
</p>
        </div>
        <div type="sutra">

          <p>परमाणुपरममहत्त्वान्तोऽअस्य वशीकारः<seg n="1.40">॥१॰४०॥</seg>
</p>
        </div>
        <div type="commentary">

          <p>कथं पुनः स्थितिपदसात्मीभावोऽअवगन्तव्य इत्यत आह ---
            परमाणुपरममहत्त्वान्तोऽअस्य वशीकारः। व्याचष्टे --- सूक्ष्म इति। उक्तमर्थं
            पिण्डीकृत्य वशीकारपदार्थमाह --- एवं तामुभयीमिति। वशीकारस्यावन्तरफलमाह
            --- तद्वशीकाराद् इति<seg n="1.40">॥१॰४०॥</seg>
</p>
        </div>
        <div type="sutra">

          <p>क्षीणवृत्तेरभिजातस्येव मणेर्ग्रहीतृग्रहणग्राह्येषु तत्स्थतदञ्जनता
              समापत्तिः<seg n="1.41">॥१॰४१॥</seg>
</p>
        </div>
        <div type="commentary">

          <p>तद् एवं चित्तस्थितेरुपाया दर्शिताः। लब्धस्थितिकस्य चित्तस्य वशीकारोऽअपि दर्शितः।
            संप्रति लब्धस्थितिकस्य चेतसः किंविषयः किंरूपश्च संप्रज्ञातो भवतीति पृच्छति
            --- अथेति। अत्रोत्तरं सूत्रमवतारयति --- तद् उच्यत इति। सूत्रं पठति --- <pb n="42"/> क्षीणवृत्तेरित्यादि समापत्त्यन्तम्। तद् व्याचष्टे --- क्षीणेति।
            अभ्यासवैराग्याभ्यां क्षीणराजसतामसप्रमाणादिवृत्तेश्चित्तस्य। तस्य व्याख्यानं ---
            प्रत्यस्तमितप्रत्ययस्येति। तद् अनेन चित्तसत्त्वस्य स्वभावस्वच्छस्य रजस्तमोभ्याम्
            अनभिभव उक्तः। दृष्टान्तं स्पष्टयति --- यथेति। उपाश्रय उपाधिर्जपाकुसुमादिर्
            उपरक्तस्तच्छायापन्नः। उपाश्रयस्य यद् आत्मीयं रूपं लोहितनीलादि तद् एवाकारस्तेन
            लक्षितो निर्भासते। दार्ष्टान्तिके योजयति --- तथा ग्राह्येति। ग्राह्यं च तदालम्बनं च
            तेनोपरक्तं तदनुविद्धं, तद् अनेन ग्रहीतृग्रहणाभ्यां व्यवच्छिनत्ति। आत्मीयम्
            अन्तःकरणरूपमपिधाय ग्राह्यसमापन्नं ग्राह्यतामिव प्राप्तमिति यावत्। अतो
            ग्राह्यस्वरूपाकारेण निर्भासते। ग्राह्योपरागमेव सूक्ष्मस्थूलताभ्यां विभजते ---
            भूतसूक्ष्मेति। विश्वभेदश्चेतनाचेतनस्वभावो गवादिर्घटादिश्च द्रष्टव्यः। तद्
            अनेन वितर्कविचारानुगतौ समाधी दर्शितौ। तथा ग्रहणेष्वपीन्द्रियेष्विति। गृह्यन्त
            एभिरर्था इति ग्रहणानीन्द्रियाणि। एतद् एव स्पष्टयति --- ग्रहणालम्बनेति। ग्रहणं
            चालम्बनं च तद् इति ग्रहणालम्बनं तेनोपरक्तमनुविद्धमात्मीयमन्तःकरणरूपम्
            अपिधाय ग्रहणमिव बहिष्करणमिवापन्नमिति। तद् अनेनानन्दानुगतम्
            उक्त्वास्मितानुगतमाह --- तथा ग्रहीतृपुरुषेति। अस्मितास्पदं <pb n="43"/> हि ग्रहीता
            पुरुष इति भावः। पुरुषत्वाविशेषाद् अनेनैव मुक्तोऽअपि पुरुषः शुकप्रह्लादादिः
            समाधिविषयतया संग्रहीतव्य इत्याह --- तथा मुक्तेति। उपसंहरंस्
            तत्स्थतदञ्जनतापदं व्याचष्टे --- तद् एवमिति। तेषु ग्रहीतृग्रहणग्राह्येषु स्थितस्य
            धारितस्य ध्यानपरिपाकवशाद् अपहतरजस्तमोमलस्य चित्तसत्त्वस्य या
            तत्स्थतदञ्जनता तदाकारता सा समापत्तिः संप्रज्ञातलक्षणो योग उच्यते। तत्र च
            ग्रहीतृग्रहणग्राह्येष्विति सौत्रः पाठक्रमोऽर्थक्रमविरोधान् नादर्तव्यः। एवं
            भाष्येऽअपि प्रथमं भूतसूक्ष्मोपन्यासोऽअप्यनादरणीय इति सर्वं रमणीयम्<seg n="1.41">॥१॰४१॥</seg>
</p>
        </div>
        <div type="sutra">

          <p>तत्र शब्दार्थज्ञानविकल्पैः संकीर्णा सवितर्का समापत्तिः<seg n="1.42">॥१॰४२॥</seg>
</p>
        </div>
        <div type="commentary">

          <p>सामान्यतः समापत्तिरुक्ता। सेयमवान्तरभेदाच्चतुर्विधा भवति। तद्यथा सवितर्का
            निर्वितर्का सविचारा निर्विचारा चेति। तत्र सवितर्कायाः समापत्तेर्लक्षणमाह ---
            तत्रेत्यादि। तासु समापत्तिषु मध्ये सवितर्का समापत्तिः प्रतिपत्तव्या। कीदृशी शब्दश्
            चार्थश्च ज्ञानं च तेषां विकल्पाः। वस्तुतो भिन्नानामपि शब्दादीनामितरेतराध्यासाद्
            विकल्पोऽअप्येकस्मिन् भेदमादर्शयति भिन्नेषु चाभेदम्। तेन शब्दार्थज्ञानविकल्पैः
            संकीर्णा व्यामिश्रेत्यर्थः। तद्यथा गौरिति शब्द इति। गौरित्युपात्तयोर्
            अर्थज्ञानयोः शब्दाभेदविकल्पो दर्शितः। गौरित्यर्थ इति। गौरित्युपात्तयोः
            शब्दज्ञानयोरर्थाभेदविकल्पः। गौरिति ज्ञानमिति। गौरित्युपात्तयोः शब्दार्थयोर्
            ज्ञानाभेदविकल्पः। तद् एवमविनिर्भागेन (अविनिर्भागेण) विभक्तानामपि
            शब्दार्थज्ञानानां ग्रहणं लोके दृष्टं द्रष्टव्यम्। यद्यविभागेन ग्रहणं कुतस्तर्हि
            विभाग इत्यत आह --- विभज्यमानाश्चान्वयव्यतिरेकाभ्यां परीक्षकैर् <pb n="44"/>
            अन्ये शब्दधर्मा ध्वनिपरिणाममात्रस्य शब्दस्योदात्तादयो धर्मा अन्येऽअर्थस्य
            जडत्वमूर्तत्वादयः, अन्ये प्रकाशमूर्तिविरहादयो ज्ञानस्य धर्मा इति। तस्माद् एतेषां
            विभक्तः पन्थाः स्वरूपभेदोन्नयनमार्गः। तत्र विकल्पते गवाद्यर्थे समापन्नस्येति।
            तद् अनेन योगिनोऽअपरं प्रत्यक्षमुक्तम्। शेषं सुगमम्<seg n="1.42">॥१॰४२॥</seg>
</p>
        </div>
        <div type="sutra">

          <p>स्मृतिपरिशुद्धौ स्वरूपशून्येवार्थमात्रनिर्भासा निर्वितर्का<seg n="1.43">॥१॰४३॥</seg>
</p>
        </div>
        <div type="commentary">

          <p>सूत्रं योजयितुं प्रथमतस्तावन् निर्वितर्कां व्याचष्टे --- यदा पुनरिति। परिशुद्धिर्
            अपनयः। शब्दसंकेतस्मरणपूर्वे खल्वागमानुमाने प्रवर्तेते। संकेतश्चायं गौरिति
            शब्दार्थज्ञानानामितरेतराध्यासात्मा। ततश्चागमानुमानज्ञानविकल्पौ भवतः। तेन
            तत्पूर्वा समाधिप्रज्ञा सवितर्का। यदा पुनरर्थमात्रप्रवणेन चेतसार्थमात्रादृतेन
            तदभ्यासान् नान्तरीयकतामुपगता संकेतस्मृतिस्त्यक्ता, तत्त्यागे च
            श्रुतानुमानज्ञानविकल्पौ तन्मूलौ त्यक्तौ, तदा तच्छून्यायां समाधिप्रज्ञायां
            स्वरूपमात्रेणावस्थितोऽअर्थस्तत्स्वरूपमात्रतयैव न तु विकल्पितेनाकारेण
            परिच्छिद्यते। सा निर्वितर्का समापत्तिरिति। तद् योगिनां परं प्रत्यक्षम्
            असदारोपगन्धस्याप्यभावात्। स्याद् एतत् परेण प्रत्यक्षेणार्थतत्त्वं गृहीत्वा योगिन
            उपदिशन्त्युपपादयन्ति च। कथं चातद्विषयाभ्यामागमपरार्थानुमानाभ्यां सोऽअर्थ
            उपदिश्यत उपपाद्यते च। तस्माद् आगमानुमाने तद्विषये ते च विकल्पाविति परमपि
            प्रत्यक्षं विकल्प एवेत्यत आह --- तच्च श्रुतेति। यदि हि सवितर्कमिव
            श्रुतानुमानसहभूतं तदनुषक्तं स्याद् भवेत् संकीर्णं तयोस्तु बीजमेवैतत् ततो हि
            श्रुतानुमाने प्रभवतः। न च यद् यस्य कारणं तत् तद्विषयं भवति। न हि
            धूमज्ञानं वह्निज्ञानकारणमिति वह्निविषयम्। तस्माद् अविकल्पेन प्रत्यक्षेण गृहीत्वा
            विकल्प्योपदिशन्ति चोपपादयन्ति च। उपसंहरति --- तस्माद् इति। व्याख्येयं सूत्रं
            योजयति --- <pb n="45"/> निर्वितर्काया इति। स्मृतिपरिशुद्धावित्यादि सूत्रम्।
            शब्दसंकेतश्च श्रुतं चानुमानं च तेषां ज्ञानमेव विकल्पस्तस्मात् स्मृतिस्तस्याः
            परिशुद्धिरपगमस्तस्याम्। तत्र च संकेतस्मृतिपरिशुद्धिर्हेतुः।
            श्रुतानुमानस्मृतिपरिशुद्धिश्च हेतुमती। अनुमानशब्दश्च कर्मसाधनोऽअनुमेयवाचकः।
            स्वमिवेतीवकारो भिन्नक्रमस्त्यक्त्वेतिपदानन्तरं द्रष्टव्यः। विषयविप्रतिपत्तिं
            निराकरोति --- तस्या एकेति। एकां बुद्धिमुपक्रमत आरभत इत्येकबुद्ध्युपक्रमः। तद्
            अनेन परमाणवो नानात्मानो न निर्वितर्कविषया इत्युक्तं भवति। योग्यत्वेऽअपि तेषां
            परमसूक्ष्माणां नानाभूतानां
            महत्त्वैकार्थसमवेतैकत्वनिर्भासप्रत्ययविषयत्वायोगात्। अस्तु तर्हि परमार्थसत्सु
            परमाणुषु सांवृतः प्रतिभासधर्मः स्थौल्यमित्यत आह --- अर्थात्मेति। नासति
            बाधके स्थूलमनुभवसिद्धं शक्यापह्नवमिति भावः। तत्र ये पश्यन्ति
            द्व्यणुकादिक्रमेण गोघटादय उपजायन्त इति तान् प्रत्याह --- अणुप्रचयेति। अणूनां
            प्रचयः स्थूलरूपपरिणामः, स च विशिष्यतेऽअन्यस्मात् परिणामान्तरात् स एवात्मा स्वरूपं
            यस्य स तथोक्तः। गवादिर्भोगायतनम्। घटादिर्विषयः। तच्चैतद् उभयमपि
            लोक्यत इति लोकः। नन्वेष भूतसूक्ष्मेभ्यो भिन्नोऽअभिन्नो वा स्याद् भिन्नश्चेत् कथं
            तदाश्रयः कथं च तदाकारः। न हि घटः पटाद् अन्यस्तदाकारस्तदाश्रयो वा।
            अभिन्नश्चेत् तद्वद् एव सूक्ष्मोऽअसाधारणश्च स्याद् अत आह --- स चेति। अयमभिप्रायः
            --- नैकान्ततः परमाणुभ्यो भिन्नो घटादिरभिन्नो वा, भिन्नत्वे गवाश्ववद्
            धर्मधर्मिभावानुपपत्तेः। अभिन्नत्वे धर्मिरूपवद् एव <pb n="46"/> तदनुपपत्तेः।
            तस्मात् कथंचिद् भिन्नः कथंचिद् अभिन्नश्चास्थेयस्तथा च सर्वमुपपद्यते।
            भूतसूक्ष्माणामिति षष्ठ्या कथंचिद् भेदं सूचयति आत्मभूत इति चाभेदम्। फलेन
            व्यक्तेन तदनुभवलक्षणेन तद्व्यवहारलक्षणेन च व्यक्तेन विप्रतिपन्नं
            प्रत्यनुमापितः। कारणाभेदे च कारणाकारतोपपन्नेत्याह --- स्वव्यञ्जकाञ्जन इति। स
            किं तदात्मभूतो धर्मो नित्यो नेत्याह --- धर्मान्तरस्य कपालादेरुदय इति।
            तस्यावयविनः परमाणुभ्यो व्यावृत्तं रूपमादर्शयति --- स एष इति। परमाणुसाध्यायाः
            क्रियाया अन्या क्रिया मधूदकादिधारणलक्षणा तद्धर्मक इति। न केवलमनुभवाद् अपि
            तु व्यवहारतोऽअपि तन्निबन्धनत्वाल् लोकयात्राया इत्याह --- तेनेति। स्याद् एतद् असति
            बाधकेऽअनुभवोऽवयविनं व्यवस्थापयेत्। अस्ति च बाधकं यत् सत् तत् सर्वम्
            अनवयवं यथा विज्ञानम्। सच्च गोघटादीति स्वभावहेतुः। सत्त्वं हि
            विरुद्धधर्मसंसर्गरहितत्वेन व्याप्तं, तद्विरुद्धश्च विरुद्धधर्मसंसर्गः
            सावयव उपलभ्यमानो व्यापकविरुद्धोपलब्ध्या सत्त्वमपि निवर्तयति। अस्ति चावयविनि
            तद्देशत्वातद्देशत्वावृतत्वानावृतत्वरक्तत्वारक्तत्वचलत्वाचलत्वलक्षणो
            विरुद्धधर्मसंसर्ग इत्यत आह --- यस्य पुनरिति। अयमभिप्रायः ---
            अनुभवसिद्धं सत्त्वं हेतुः क्रियते यत् किल पांशुलपादुको हालिकोऽअपि प्रतिपद्यते।
            अन्यद् वानुभवसिद्धात्। तत्रान्यद् असिद्धत्वाद् अहेतुः। अनुभवसिद्धं तु घटादीनां
            सत्त्वमर्थक्रियाकारित्वरूपं न स्थूलाद् अन्यत्। सोऽअयं हेतुः स्थूलत्वमपाकुर्वन्न्
            आत्मानमेव व्याहन्ति। ननु न स्थूलत्वमेव सत्त्वमपि त्वसतो व्यावृत्तिः।
            अस्थौल्यव्यावृत्तिश्च स्थौल्यं, व्यावर्त्यभेदाच्च व्यावृत्तयो भिद्यन्ते। अतः
            स्थौल्याभावेऽअपि न सत्त्वव्याहतिः। अन्यत्वात्। भवतु वा व्यावृत्तिभेदाद्
            अवसायविषयभेदः। यत्पूर्वकास्त्ववसायास्तस्यानुभवस्याविकल्पस्य प्रमाणस्य को
            विषय इति निरूपयतु भवान् रूपपरमाणवो निरन्तरोत्पादा अगृहीतपरमसूक्ष्मतत्त्वा इति
            चेत्, हन्तैते गन्धरसस्पर्शपरमाणुभिरन्तरिता न निरन्तराः। तस्माद् अन्तरालाग्रह
            एकघनवनप्रत्ययवत् परमाण्वालम्बनः सन्नयं विकल्पो मिथ्येति तत्प्रभवविकल्पा
            न पारम्पर्येणापि वस्तुप्रतिबद्धा इति कुतस्तदवसितस्य
            सत्त्वस्यानवयवत्वसाधकत्वम्। तस्माद् अविकल्पस्य प्रत्यक्षस्य प्रामाण्यम् <pb n="47"/>
            इच्छता तदनुभूयमानस्थौल्यस्यैव सत्त्वमविकल्पावसेयमकामेनाप्यभ्युपेयम्।
            तथा च तद्बाधमानं सत्त्वमात्मानमेवापबाधेत। परमसूक्ष्माः परमाणवो
            विजातीयपरमाण्वनन्तरिता अनुभवविषया इति व्याहतमङ्गीकरणम्। तद् इदमुक्तं ---
            यस्य पुनरवस्तुकः स प्रचयविशेषो निर्विकल्पविषयः। सन्तु तर्हि सूक्ष्माः परमाणवो
            निर्विकल्पविषया इत्यत आह --- सूक्ष्मं च कारणमनुपलभ्यमविकल्पस्येति।
            तस्यावयव्यभावाद् धेतोरतद्रूपप्रतिष्ठं मिथ्याज्ञानमिति लक्षणेन सर्वमेवं
            (एव) प्राप्तं मिथ्याज्ञानं यत् स्थौल्यालम्बनं यच्च तदधिष्ठानसत्त्वालम्बनमित्य्
            अर्थः। नन्वेतावतापि न ज्ञानमात्मनि मिथ्या भवति तस्यावयवित्वेनाप्रकाशाद् इत्यत
            आह --- प्रायेणेति। ननु किमेतावतापीत्यत आह --- तदा चेति। सत्त्वादिज्ञानं चेन् मिथ्या
            तदा सत्त्वादिहेतुकमनवयवित्वादिज्ञानमपि मिथ्यैव तस्यापि हि
            निर्विकल्पगोचरस्थूलमेवावसेयतया विषयः, स च नास्तीति तात्पर्यार्थः। विषयाभाव
            एव कुत इत्यत आह --- यद् यद् इति। विरोधश्च परिणामवैचित्र्येण भेदाभेदेन
            चोक्तोपपत्त्यनुसारेणोद्धर्तव्य इति सर्वं रमणीयम्<seg n="1.43">॥१॰४३॥</seg>
</p>
        </div>
        <div type="sutra">

          <p>एतयैव सविचारा निर्विचारा च सूक्ष्मविषया व्याख्याता<seg n="1.44">॥१॰४४॥</seg>
</p>
        </div>
        <div type="commentary">

          <p>एतयैव सविचारा निर्विचारा च सूक्ष्मविषया व्याख्याता। अभिव्यक्तो घटादिर्धर्मो यैस्
            ते तथोक्ताः। घटादिधर्मोपगृहीता इति यावत्। देश उपर्यधःपार्श्वादिः। कालो
            वर्तमानः। निमित्तं पार्थिवस्य परमाणोर्गन्धतन्मात्रप्रधानेभ्यः पञ्चतन्मात्रेभ्य
            उत्पत्तिः। एवमाप्यस्य परमाणोर्गन्धतन्मात्रवर्जितेभ्यो रसतन्मात्रप्रधानेभ्यश्
            चतुर्भ्यः। एवं तैजसस्य गन्धरसतन्मात्ररहितेभ्यो रूपतन्मात्रप्रधानेभ्यस्
            त्रिभ्यः। एवं वायवीयस्य गन्धादितन्मात्ररहिताभ्यां स्पर्शप्रधानाभ्यां
            स्पर्शशब्दतन्मात्राभ्याम्। एवं नाभसस्य शब्दणाम् <pb n="48"/> (शब्दतन्मात्राद्
            एवैकस्मात्। तद् इदं निमित्तं भूतसूक्ष्माणाम्।) एतेषां देशकालनिमित्तानामनुभवः,
            तेनावच्छिन्नेषु नाननुभूतविशेषणा विशेष्ये बुद्धिरुपजायत इत्यर्थः। ननु
            सवितर्कया सह किं सारूप्यं सविचाराया इत्यत आह --- तन् नापीति। पार्थिवो हि
            परमाणुः पञ्चतन्मात्रप्रचयात्मैकबुद्धिनिर्ग्राह्यः। एवमाप्यादयोऽअपि
            चतुस्त्रिद्व्येकतन्मात्रात्मान एकबुद्धिनिर्ग्राह्या वेद्व्यतव्याः (वेदितव्याः)। उदितो
            वर्तमानो धर्मस्तेन विशिष्टम्। एतावता चात्र संकेतस्मृत्यागमानुमानविकल्पानुवेधः
            सूचितः। न हि प्रत्यक्षेण स्थूले दृश्यमाने परमाणवः प्रकाशन्ते। अपि त्व्
            आगमानुमानाभ्याम्। तस्माद् उपपन्नमस्याः संकीर्णत्वमिति। निर्विचारामाह --- या पुनर्
            इति। सर्वथा सर्वेण नीलपीतादिना प्रकारेण। सर्वत इति सार्वविभक्तिकस्तसिः।
            सर्वैर्देशकालनिमित्तानुभवैरित्यर्थः। तद् अनेन स्वरूपेण कालानवच्छेदः
            परमाणूनामिति दर्शितम्। नापि तदारब्धधर्मद्वारेणेत्याह --- शान्ता अतीता उदिता
            वर्तमाना अव्यपदेश्या भविष्यन्तो धर्मास्तैरनवच्छिन्नेषु। अनवच्छिन्ना धर्मैः
            परमाणवः किमसंबद्धा एव तैरित्यत आह --- सर्वधर्मानुपातिष्विति। कतमेन
            संबन्धेन धर्मान् अनुपतन्ति परमाणव इत्यत आह --- सर्वधर्मात्मकेषु। कथंचिद्
            भेदः कथंचिद् अभेदो धर्माणां परमाणुभ्य इत्यर्थः। कस्मात् पुनरियं समापत्तिर्
            एतद्विषयेत्यत आह --- एवंस्वरूपं हीति। वस्तुतत्त्वग्राहिणी नातत्त्वे प्रवर्तत इत्य्
            अर्थः। विषयमभिधायास्याः स्वरूपमाह --- प्रज्ञा चेति। संकलय्य
            स्वरूपभेदोपयोगिविषयमाह --- तत्रेति। उपसंहरति --- एवमिति। उभयोरात्मनश्च
            निर्विचारायाश्चेति<seg n="1.44">॥१॰४४॥</seg>
            <pb n="49"/>
</p>
        </div>
        <div type="sutra">

          <p>सूक्ष्मविषयत्वं चालिङ्गपर्यवसानम्<seg n="1.45">॥१॰४५॥</seg>
</p>
        </div>
        <div type="commentary">

          <p>किं भूतसूक्ष्म एव ग्राह्यविषया समापत्तिः समाप्यते। न। किं तु --- सूक्ष्मविषयत्वं
            चालिङ्गपर्यवसानम्। पार्थिवस्य परमाणोः संबन्धिनी या गन्धतन्मात्रता सा समापत्तेः
            सूक्ष्मो विषयः। एवमुत्तरत्रापि योज्यम्। लिङ्गमात्रं महत्तत्त्वं तद् धि लयं गच्छति
            प्रधान इति। अलिङ्गं प्रधानं तद् धि न क्वचिल् लयं गच्छतीत्यर्थः।
            अलिङ्गपर्यवसानत्वमाह --- न चालिङ्गात् परमिति। चोदयति --- ननु पुरुषोऽअपि सूक्ष्मो
            नालिङ्गमेवेत्यर्थः। परिहरति --- सत्यमिति। उपादानतया सौक्ष्म्यमलिङ्ग एव
            नान्यत्रेत्यर्थः। तत्र पुरुषार्थनिमित्तत्वान् महदहंकारादेः पुरुषोऽअपि कारणम्
            अलिङ्गवद् इति। कुत एवंलक्षणमलिङ्गस्यैव सौक्ष्म्यमित्याशयवान् पृच्छति --- किं त्व्
            इति। उत्तरमाह --- लिङ्गस्येति। सत्यं कारणं न तूपादानम्। यथा हि प्रधानं
            महदादिभावेन परिणमते न तथा पुरुषस्तद्धेतुरपीत्यर्थः। उपसंहरति ---
            अतः प्रधान एव सौक्ष्म्यं निरतिशयं व्याख्यातम्<seg n="1.45">॥१॰४५॥</seg>
</p>
        </div>
        <div type="sutra">

          <p>ता एव सबीजः समाधिः<seg n="1.46">॥१॰४६॥</seg>
</p>
        </div>
        <div type="commentary">

          <p>चतसृणामपि समापत्तीनां ग्राह्यविषयाणां संप्रज्ञातत्वमाह --- ता एव सबीजः
            समाधिः। एवकारो भिन्नक्रमः सबीज इत्यस्यानन्तरं द्रष्टव्यः। ततश्चतस्रः
            समापत्तयो ग्राह्यविषयाः सबीजतया नियम्यन्ते। सबीजता त्वनियता
            ग्रहीतृग्रहणगोचरायामपि समापत्तौ विकल्पाविकल्पभेदेनानिषिद्धा व्यवतिष्ठते। तेन
            ग्राह्ये चतस्रः <pb n="50"/> समापत्तयो ग्रहीतृग्रहणयोश्चतस्र इत्यष्टौ सिद्धा
            भवन्तीति। निगदव्याख्यातं भाष्यम्<seg n="1.46">॥१॰४६॥</seg>
</p>
        </div>
        <div type="sutra">

          <p>निर्विचारवैशारद्येऽअध्यात्मप्रसादः<seg n="1.47">॥१॰४७॥</seg>
</p>
        </div>
        <div type="commentary">

          <p>चतसृष्वपि समापत्तिषु ग्राह्यविषयासु निर्विचारायाः शोभनत्वमाह ---
            निर्विचारवैशारद्येऽअध्यात्मप्रसादः। वैशारद्यपदार्थमाह --- अशुद्धीति।
            रजस्तमसोरुपचयोऽशुद्धिः सैवावरणलक्षणो मलस्तस्माद् अपेतस्य प्रकाशात्मनः
            प्रकाशस्वभावस्य बुद्धिसत्त्वस्यात एवानभिभूत इति। स्याद् एतद् ग्राह्यविषया चेत्
            समापत्तिः कथमात्मविषयः प्रसाद इत्यत आह --- भूतार्थविषय इति। नात्मविषयः
            किं तु तदाधार इत्यर्थः। क्रमाननुरोधी युगपद् इत्यर्थः। अत्रैव पारमर्षीं
            गाथामुदाहरति --- तथा चेति। ज्ञानालोकप्रकर्षेणात्मानं सर्वेषामुपरि पश्यन्
            दुःखत्रयपरीताञ् शोचतो जनाञ् जानाति<seg n="1.47">॥१॰४७॥</seg>
</p>
        </div>
        <div type="sutra">

          <p>ऋतंभरा तत्र प्रज्ञा<seg n="1.48">॥१॰४८॥</seg>
</p>
        </div>
        <div type="commentary">

          <p>अत्रैव योगिजनप्रसिद्धान्वर्थसंज्ञाकथनेन योगिसंमतिमाह --- ऋतंभरा तत्र
            प्रज्ञा। सुगमं भाष्यम्। आगमेनेति वेदविहितं श्रवणमुक्तम्। अनुमानेनेति मननम्।
            ध्यानं चिन्ता। तत्राभ्यासः पौनःपुन्येनानुष्ठानम्। तस्मिन् रस आदरः। तद् अनेन
            निदिध्यासनमुक्तम्<seg n="1.48">॥१॰४८॥</seg>
            <pb n="51"/>
</p>
        </div>
        <div type="sutra">

          <p>श्रुतानुमानप्रज्ञाभ्यामन्यविषया विशेषार्थत्वात्<seg n="1.49">॥१॰४९॥</seg>
</p>
        </div>
        <div type="commentary">

          <p>स्याद् एतत्। आगमानुमानगृहीतार्थविषया भावना प्रकर्षलब्धजन्मा
            निर्विचारागमानुमानविषयमेव गोचरयेत्। न खल्वन्यविषयानुभवजन्मा संस्कारः
            शक्तोऽअन्यत्र ज्ञानं जनयितुमतिप्रसङ्गात्। तस्मान् निर्विचारा चेद् ऋतंभरागमानुमानयोर्
            अपि तत्प्रसङ्ग इत्यत आह --- श्रुतानुमानेत्यादि। बुद्धिसत्त्वं हि प्रकाशस्वभावं
            सर्वार्थदर्शनसमर्थमपि तमसावृतं यत्रैव रजसोद्घाट्यते तत्रैव गृह्णाति।
            यदा त्वभ्यासवैराग्याभ्यामपास्तरजस्तमोमलमनवद्यवैशारद्यमुद्योतते
            तदास्यातिपतितसमस्तमानमेयसीम्नः प्रकाशानन्त्ये सति किं नाम यन् न गोचर इति
            भावः। व्याचष्टे --- श्रुतमागम[वि]ज्ञानं (आगमविज्ञानं) तत्सामान्यविषयम्। कस्मात्।
            न ह्यागमेन शक्यो विशेषोऽअभिधातुम्। कुतो यस्माद् आनन्त्याद् व्यभिचाराच्च न विशेषेण
            कृतसंकेतः शब्दः। यस्माद् अस्य विशेषेण सह वाच्यवाचकसंबन्धः प्रतीयेत। न च
            वाक्यार्थोऽअपीदृशो विशेषः संभवति। अनुमानेऽअपि लिङ्गलिङ्गिसंबन्धग्रहणाधीनजन्मनि
            गतिरेषैवेत्याह --- तथानुमानमिति। यत्र प्राप्तिरित्यत्र यत्रतत्रशब्दयोः
            स्थानपरिवर्तनेन व्याप्यव्यापकभावोऽवगमयितव्यः। अतोऽअत्रानुमानेन
            सामान्येनोपसंहारः। उपसंहरति --- तस्माद् इति। अस्तु तर्हि संबन्धग्रहानपेक्षं
            लोकप्रत्यक्षं न तत्सामान्यविषयमित्यत आह --- न चास्येत्यादि। मा भूत्
            संबन्धग्रहाधीनं लोकप्रत्यक्षम्। इन्द्रियाधीनं तु भवत्येव। न चेन्द्रियाणामस्मिन्न्
            अस्ति योग्यतेत्यर्थः। ननु च यद्यागमानुमानप्रत्यक्षागोचरो विशेषस् <pb n="52"/>
            तर्हि नास्ति प्रमाणविरहाद् इत्यत आह --- न चेति। न हि प्रमाणं व्यापकं कारणं वा
            प्रमेयस्य येन तन्निवृत्तौ निवर्तेत। नो खलु कलावतश्चन्द्रस्य
            परभागवर्तिहरिणसद्भावं प्रति न संदिहते प्रामाणिका इत्यर्थः। इति तस्मात्
            समाधिप्रज्ञानिर्ग्राह्य एवेति। अत्र च विवादाध्यासिताः परमाणव आत्मानश्च
            प्रातिस्विकविशेषशालिनो द्रव्यत्वे सति परस्परं व्यावर्तमानत्वाद् ये द्रव्यत्वे सति
            परस्परं व्यावर्तन्ते ते प्रातिस्विकविशेषशालिनो यथा खण्डमुण्डादय इत्य्
            अनुमानेनागमेन च ऋतंभरप्रज्ञोपदेशपरेण यद्यपि विशेषो निरूप्यते तदनिरूपणे
            संशयः स्यान् न्यायप्राप्तत्वात् तथाप्यदूरविप्रकर्षेण तत्सत्त्वं कथंचिद् गोचरयतः
            श्रुतानुमाने न तु साक्षाच्चार्थमिव समुच्चयादिपदानि लिङ्गसंख्यायोगितया। तस्मात्
            सिद्धं श्रुतानुमानप्रज्ञाभ्यामन्यविषयेति<seg n="1.49">॥१॰४९॥</seg>
</p>
        </div>
        <div type="sutra">

          <p>तज्जः संस्कारोऽअन्यसंस्कारप्रतिबन्धी<seg n="1.50">॥१॰५०॥</seg>
</p>
        </div>
        <div type="commentary">

          <p>स्याद् एतत्। भवतु परमार्थविषयः संप्रज्ञातो यथोक्तोपायाभ्यासाद् अनादिना तु
            व्युत्थानसंस्कारेण निरूढनिबिडतया प्रतिबन्धनीया समाधिप्रज्ञा सा
            वात्यावर्तमध्यवर्तिप्रदीपपरमाणुरिवेति शङ्कामपनेतुं सूत्रमवतारयति ---
            समाधिप्रज्ञेति। सूत्रं पठति --- तज्जः संस्कारोऽअन्यसंस्कारप्रतिबन्धी। तद् इति
            निर्विचारां समापत्तिं परामृशति। अन्येति व्युत्थानमाह। भूतार्थपक्षपातो हि धियां
            स्वभावस्तावद् एवेयमनवस्थिता भ्राम्यति न यावत् तत्त्वं प्रतिलभते।
            तत्प्रतिलम्भे तत्र स्थितपदा सती संस्कारबुद्धिः
            संस्कारबुद्धिचक्रक्रमेणावर्तमानानादिम् <pb n="53"/> अप्यतत्त्वसंस्कारबुद्धिक्रमं
            बाधत एवेति। तथा च बाह्या अप्याहुः ---</p>

          <p>"निरुपद्रवभूतार्थस्वभावस्य विपर्ययैः। न बाधोऽअनादिमत्त्वेऽपि बुद्धेस्
            तत्पक्षपाततः" इति॥</p>

          <p>स्याद् एतत् समाधिप्रज्ञातोऽअस्तु व्युत्थानजस्य संस्कारस्य निरोधः। समाधिजस्तु
            संस्कारातिशयः समाधिप्रज्ञाप्रसवहेतुरस्त्यविकल इति तदवस्थैव चित्तस्य
            साधिकारतेति चोदयति --- कथमसाविति। परिहरति --- न त इति। चित्तस्य हि
            कार्यद्वयं शब्दाद्युपभ्होगो विवेकख्यातिश्चेति। तत्र क्लेशकर्माशयसहितं
            शब्दाद्युपभोगे वर्तते। प्रज्ञाप्रभवसंस्कारोन्मूलितनिखिलक्लेशकर्माशयस्य तु
            चेतसोऽअवसितप्रायाधिकारभावस्य विवेकख्यातिमात्रमवशिष्यते कार्यम्। तस्मात्
            समाधिसंस्काराश्चित्तस्य न भोगाधिकारहेतवः प्रत्युत तत्परिपन्थिन इति। स्वकार्याद्
            भोगलक्षणाद् अवसादयन्ति असमर्थं कुर्वन्तीत्यर्थः। कस्मात् ख्यातिपर्यवसानं हि
            चित्तचेष्टितं, तावद् विभोगाय (धि भोगाय) चित्तं चेष्टते न यावद् विवेकख्यातिम्
            अनुभवति। संजातविवेकख्यातिनस्तु क्लेशनिवृत्तौ न भोगाधिकार इत्यर्थः<seg n="1.50">॥१॰५०॥</seg>
</p>
        </div>
        <div type="sutra">

          <p>तस्यापि निरोधे सर्वनिरोधान् निर्बीजः समाधिः<seg n="1.51">॥१॰५१॥</seg>
</p>
        </div>
        <div type="commentary">

          <p>(इति श्रीपतञ्जलिविरचितयोगसूत्रेषु प्रथमः समाधिपादः<seg n="1">॥१॥</seg>)</p>

          <p>तद् अत्र भोगाधिकारप्रशान्तिः प्रयोजनं प्रज्ञासंस्काराणामित्युक्तम्। पृच्छति --- किं
            चेति। किं चास्य भवति प्रज्ञासंस्कारवच्चित्तं प्रज्ञासंस्कारप्रवाहजनकतया
            तथैव साधिकारमित्यधिकारापनुत्तयेऽअन्यद् अपि किंचिद् अपेक्षणीयमस्तीत्यर्थः।
            सूत्रेणोत्तरमाह --- तस्यापि निरोधे सर्वनिरोधान् निर्बीजः समाधिः। परेण वैराग्येण
            ज्ञानप्रसादमात्रलक्षणेन संस्कारोपजननद्वारा तस्यापि प्रज्ञाकृतसंस्कारस्य निरोधे,
            न केवलं प्रज्ञाया इत्यपिशब्दार्थः। सर्वस्योत्पद्यमानस्य संस्कारप्रज्ञाप्रवाहस्य
            निरोधात् कारणाभावेन <pb n="54"/> कार्यानुत्पादात् सोऽअयं निर्बीजः समाधिर्भवति।
            व्याचष्टे --- स निर्बीजः समाधिः समाधिप्रज्ञाविरोधिनः परस्माद् वैराग्याद्
            उपजायमानः स्वकारणद्वारेण न केवलं समाधिप्रज्ञाविरोधी प्रज्ञाकृतानामप्यसौ
            संस्काराणां परिपन्थी भवति। ननु वैराग्यजं विज्ञानं सद्विज्ञानं प्रज्ञामात्रं
            बाधतां संस्कारं त्वविज्ञानरूपं कथं बाधते। दृष्टा हि जाग्रतोऽअपि
            स्वप्नदृष्टार्थस्मृतिरित्याशयवान् पृच्छति --- कस्माद् इति। उत्तरं --- निरोधज इति।
            निरुध्यतेऽअनेन प्रज्ञेति निरोधः परं वैराग्यम्। ततो जातो निरोधजः संस्कारः।
            संस्काराद् एव दीर्घकालनैरन्तर्यसत्कारासेवितपरवैराग्यजन्मनः प्रज्ञासंस्कारबाधो
            न तु विज्ञानाद् इत्यर्थः। स्याद् एतत्। निरोधजसंस्कारसद्भावे किं प्रमाणं स हि
            प्रत्यक्षेण वानुभूयेत स्मृत्या वा कार्येणानुमीयेत। न च सर्ववृत्तिनिरोधे प्रत्यक्षम्
            अस्ति योगिनः। नापि स्मृतिः। तस्य वृत्तिमात्रनिरोधतया स्मृतिजनकत्वासंभवाद् इत्यत
            आह --- निरोधेति। निरोधे स्थितिश्चित्तस्य निरुद्धावस्थेत्यर्थः। तस्याः कालक्रमो
            मुहूर्तार्धयामयामाहोरात्रादिस्तदनुभवेन। एतद् उक्तं भवति ---
            वैराग्याभ्यासप्रकर्षानुरोधी निरोधप्रकर्षो मुहूर्तार्धयामादिव्यापितयानुभूयते
            योगिना। न च वैराग्यक्षणाः क्रमनियततया परस्परमसंभवन्तस्
            तत्तत्कालव्यापितया सातिशयं निरोधं कर्तुमीशत इति तत्तद्वैराग्यक्षणप्रचयजन्यः
            स्थायी संस्कारप्रचय एषितव्य इति भावः। ननूच्छिद्यन्तां प्रज्ञासंस्काराः।
            निरोधसंस्कारास्तु कुतः समुच्छिद्यन्ते। अनुच्छेदे वा साधिकारत्वमेवेत्यत आह ---
            व्युत्थानेति। व्युत्थानं च तस्य निरोधसमाधिश्च संप्रज्ञातस्तत्प्रभवाः संस्काराः
            कैवल्यभागीया निरोधजाः संस्कारा इत्यर्थः। व्युत्थानप्रज्ञासंस्काराश्चित्ते प्रलीना
            इति भवति चित्तं व्युत्थानप्रज्ञासंस्कारवत्। निरोधसंस्कारस्तु प्रत्युदित एवास्ते
            चित्ते। निरोधसंस्कारे सत्यपि चित्तमनधिकारवत्। पुरुषार्थजनकं चित्तं हि
            साधिकारं शब्दाद्युपभोगविवेकख्याती च तथा पुरुषार्थः। संस्कारशेषतायां तु न
            बुद्धेः प्रतिसंवेदी पुरुष इति नासौ पुरुषार्थः। <pb n="55"/> विदेहप्रकृतिलयानां न
            निरोधभागितया साधिकारं चित्तम्। अपि तु क्लेशवासिततयेत्याशयवान् आह --- यस्माद्
            इति। शेषं सुगमम्<seg n="1.51">॥१॰५१॥</seg>
</p>

          <p>योगस्योद्देशनिर्देशौ तदर्थं वृत्तिलक्षणम्। योगोपायाः प्रभेदाश्च पादेऽअस्मिन्न्
              उपवर्णिताः<seg n="1">॥१॥</seg>
</p>

          <p>इति श्रीवाचस्पतिमिश्रविरचितायां पातञ्जलयोगसूत्रभाष्यव्याख्यायां प्रथमः
              समाधिपादः<seg n="1">॥१॥</seg>
            <pb n="56"/>
</p>
        </div>

      </div>
      <!-- end of pādaḥ -->


      <div n="2" type="chapter">
        <head>(तत्र द्वितीयः साधनपादः।)</head>

        <div type="sutra">
          <p>तपःस्वाध्यायेश्वरप्रणिधानानि क्रियायोगः<seg n="2.1">॥२॰१॥</seg>
</p>
        </div>
        <div type="commentary">

          <p>ननु प्रथमपादेनैव सोपायः सावान्तरप्रभेदः सफलो योग उक्तस्तत् किमपरम्
            अवशिष्यते यदर्थं द्वितीयः पादः प्रारभ्येतेत्यत आह --- उद्दिष्ट इति।
            अभ्यासवैराग्ये हि योगोपायौ प्रथमे पाद उक्तौ। न च तौ व्युत्थितचित्तस्य द्राग् इत्य्
            एव संभवत इति द्वितीयपादोपदेश्यान् उपायान् अपेक्षते सत्त्वशुद्ध्यर्थम्। ततो हि
            विशुद्धसत्त्वः कृतरक्षासंविधानोऽअभ्यासवैराग्ये प्रत्यहं भावयति। समाहितत्वम्
            अविक्षिप्तत्वम्। कथं व्युत्थानचित्तोऽअप्युपदेक्ष्यमाणैरुपायैर्युक्तः सन् योगी स्याद्
            इत्यर्थः। तत्र वक्ष्यमाणेषु नियमेष्वाकृष्य प्राथमिकं प्रत्युपयुक्ततरतया
            प्रथमतः क्रियायोगमुपदिशति सूत्रकारः --- तपःस्वाध्यायेत्यादि। क्रियैव योगः
            क्रियायोगो योगसाधनत्वात्। अत एव विष्णुपुराणे खाण्डिक्यकेशिध्वजसंवादे ---</p>

          <p>"योगयुक् प्रथमं योगी युञ्जमानोऽअभिधीयते" [विष्णुपुराणम् ६॰७॰३३]</p>

          <p>इत्युपक्रम्य तपःस्वाध्यायादयो दर्शिताः। व्यतिरेकमुखेन (व्यतिरेकमुखेण) तपस
            उपायत्वमाह --- नातपस्विन इति। तपसोऽअवान्तरव्यापारमुपायतोपयोगिनं दर्शयति
            --- अनादीति। अनादिभ्यां कर्मक्लेशवासनाभ्यां चित्रात एव प्रत्युपस्थितमुपनतं
            विषयजालं यस्यां सा तथोक्ता। अशुद्धी रजस्तमःसमुद्रेको नान्तरेण तपः संभेदम्
            आपद्यते। सान्द्रस्य नितान्तविरलता संभेदः। ननूपादीयमानमपि तपो
            धातुवैषम्यहेतुतया योगप्रतिपक्ष इति कथं तदुपाय इत्यत आह --- तच्चेति।
            तावन्मात्रमेव तपश्चरणीयं न यावता धातुवैषम्यमापद्यत इत्यर्थः। <pb n="57"/> प्रणवादयः पुरुषसूक्तरुद्रमण्डलब्राह्मणादयो वैदिकाः, पौराणिकाश्च
            ब्रह्मपारायणादयः। परमगुरुर्भगवान् ईश्वरस्तस्मिन्। यत्रेदमुक्तम् ---</p>

          <p>"कामतोऽअकामतो वापि यत् करोमि शुभाशुभम्। तत् सर्वं त्वयि संन्यस्तं त्वत्प्रयुक्तः
            करोम्यहम्" इति।</p>

          <p>तत्फलसंन्यासो वा फलानभिसंधानेन कार्यकरणम्। यत्रेदमुक्तम् ---</p>

          <p>"कर्मण्येवाधिकारस्ते मा फलेषु कदाचन। मा कर्मफलहेतुर्भूर्मा ते सङ्गोऽअस्त्व्
            अकर्मणि" [भगवद्गीता २॰४७] <seg n="2.1">॥२॰१॥</seg>
</p>

        </div>
        <div type="sutra">
          <p>समाधिभावनार्थः क्लेशतनूकरणार्थश्च<seg n="2.2">॥२॰२॥</seg>
</p>
        </div>

        <div type="commentary">
          <p>तस्य प्रयोजनाभिधानाय सूत्रमवतारयति --- स हीति। सूत्रं ---
            समाधिभावनार्थः क्लेशतनूकरणार्थश्च। ननु क्रियायोग एव चेत् क्लेशान् प्रतनूकरोति
            कृतं तर्हि प्रसंख्यानेनेत्यत आह --- प्रतनूकृतान् इति। क्रियायोगस्य
            प्रतनूकरणमात्रे व्यापारो न तु वन्ध्यत्वे क्लेशानां प्रसंख्यानस्य तु तद्वन्ध्यत्वे।
            दग्धबीजकल्पान् इति वन्ध्यत्वेन दग्धकलमबीजसारूप्यमुक्तम्। स्याद् एतत्।
            प्रसंख्यानमेव चेत् क्लेशान् अप्रसवधर्मिणः करिष्यति, कृतमेषां प्रतनूकरणेनेत्य्
            अत आह --- तेषामिति। क्लेशानामतानवे हि बलवद्विरोधिग्रस्ता सत्त्वपुरुषान्यताख्यातिर्
            उदेतुमेव नोत्सहते। प्राग् एव तद्वन्ध्यभावं कर्तुं प्रविरलीकृतेषु तु क्लेशेषु
            दुर्बलेषु तद्विरोधिन्यपि वैराग्याभ्यासाभ्यामुपजायते। उपजाता च तैर्
            अपरामृष्टानभिभूता नैव यावत् परामृश्यत इति। सत्त्वपुरुषान्यतामात्रख्यातिः सूक्ष्मा
            प्रज्ञातीन्द्रियतया सूक्ष्मोऽअस्या विषय इति सूक्ष्मा प्रज्ञा प्रतिप्रसवाय प्रविलयाय
            कल्पिष्यते। कुतः, समाप्ताधिकारा यतः समाप्तोऽअधिकारः कार्यारम्भणं गुणानां यया
            हेतुभूतया सा तथोक्तेति<seg n="2.2">॥२॰२॥</seg>
            <pb n="58"/>
</p>

        </div>

        <div type="sutra">
          <p>अविद्यास्मितारागद्वेषाभिनिवेशाः क्लेशाः<seg n="2.3">॥२॰३॥</seg>
</p>
        </div>

        <div type="commentary">
          <p>पृच्छति --- अथेति। अविद्येति सूत्रेण परिहारः। अविद्यास्मितारागद्वेषाभिनिवेशाः क्लेशाः।
            व्याचष्टे --- पञ्च विपर्यया इति। अविद्या तावद् विपर्यय एव। अस्मितादयोऽप्य्
            अविद्योपादानास्तदविनिर्भागवर्तिन इति विपर्ययाः। ततश्चाविद्यासमुच्छेदे तेषामपि
            समुच्छेदो युक्त इति भावः। तेषामुच्छेत्तव्यताहेतुं संसारकारणत्वमाह --- ते
            स्पन्दमानाः समुदाचरन्तो गुणानामधिकारं द्रढयन्ति बलवन्तं कुर्वन्त्यत एव
            परिणाममवस्थापयन्ति अव्यक्तमहदहंकारपरम्परया हि कार्यकारणस्रोत उन्नमयन्त्य्
            उद्भावयन्ति। यदर्थं सर्वमेतत् कुर्वन्ति तद् दर्शयति --- परस्परेति। कर्मणां
            विपाको जात्यायुर्भोगलक्षणः पुरुषार्थस्तममी क्लेशा अभिनिर्हरन्ति निष्पादयन्ति। किं
            प्रत्येकं नेत्याह --- परस्परानुग्रहेति। कर्मभिः क्लेशाः क्लेशैश्च कर्माणीति<seg n="2.3">॥२॰३॥</seg>
</p>

        </div>

        <div type="sutra">
          <p>अविद्या क्षेत्रमुत्तरेषां प्रसुप्ततनुविच्छिन्नोदाराणाम्<seg n="2.4">॥२॰४॥</seg>
</p>
        </div>

        <div type="commentary">
          <p>हेयानां क्लेशानामविद्यामूलत्वं दर्शयति --- अविद्या क्षेत्रमुत्तरेषां
            प्रसुप्ततनुविच्छिन्नोदाराणाम्। तत्र का प्रसुप्तिरिति। स्वोचितामर्थक्रियामकुर्वतां
            क्लेशानां सद्भावे न प्रमाणमस्तीत्यभिप्रायः पृच्छतः। उत्तरं --- चेतसीति। मा
            नामार्थक्रियां कार्षुः क्लेशा विदेहप्रकृतिलयानां बीजभावं प्राप्तास्तु ते शक्तिमात्रेण
            सन्ति क्षीर इव दधि। न हि विवेकख्यातेरन्यद् अस्ति कारणं तद्वन्ध्यतायाम्। अतो
            विदेहप्रकृतिलया विवेकख्यातिविरहिणः <pb n="59"/> प्रसुप्तक्लेशा न यावत्
            तदवधिकालं प्राप्नुवन्ति। तत्प्राप्तौ तु पुनरावृत्ताः सन्तः क्लेशास्तेषु तेषु विषयेषु
            संमुखीभवन्ति। शक्तिमात्रेण प्रतिष्ठा येषां ते तथोक्ताः। तद् अनेनोत्पत्तिशक्तिरुक्ता।
            बीजभावोपगम इति च कार्यशक्तिरिति। ननु विवेकख्यातिमतोऽअपि क्लेशाः कस्मान् न
            प्रसुप्ता इत्यत आह --- प्रसंख्यानवत इति। चरमदेहो न तस्य देहान्तरमुत्पत्स्यते
            यदपेक्षयास्य देहः पूर्व इत्यर्थः। नान्यत्र विदेहादिष्वित्यर्थः। ननु सतो
            नात्यन्तविनाश इति किमिति तदीययोगर्द्धिबलेन विषयसंमुखीभावे न क्लेशाः
            प्रबुध्यन्त इत्यत आह --- सतामिति। सन्तु क्लेशा दग्धस्त्वेषां प्रसंख्यानाग्निना
            बीजभाव इत्यर्थः। क्लेशप्रतिपक्षः क्रियायोगस्तस्य भावनमनुष्ठानं तेनोपहतास्
            तनवः। अथवा सम्यग्ज्ञानमविद्यायाः प्रतिपक्षो भेददर्शनमस्मिताया माध्यस्थ्यं
            रागद्वेषयोरनुबन्धबुद्धिनिवृत्तिरभिनिवेशस्येति। विच्छित्तिमाह --- तथेति।
            क्लेशानामन्यतमेन समुदाचरताभिभवाद् वात्यन्तविषयसेवया वा विच्छिद्य विच्छिद्य
            तेन तेनात्मना समुदाचरन्त्याविर्भवन्ति वाजीकरणाद्युपयोगेन वाभिभावकदौर्बल्येन
            वेति। वीप्सया विच्छेदसमुदाचारयोः पौनःपुन्यं दर्शयता यथोक्तात् प्रसुप्ताद् भेद
            उक्तः। रागेण वा समुदाचरता विजातीयः क्रोधोऽअभिभूयते सजातीयेन वा
            विषयान्तरवर्तिना रागेणैव विषयान्तरवर्ती रागोऽअभिभूयत इत्याह --- रागेति।
            भविष्यद्वृत्तेस्त्रयी गतिर्यथायोगं वेदितव्येत्याह --- <pb n="60"/> स हीति।
            भविष्यद्वृत्तिक्लेशमात्रपरामर्शि सर्वनाम न चैत्ररागपरामर्शि तस्य विच्छिन्नत्वाद्
            एवेति। उदारमाह --- विषय इति। ननूदार एव पुरुषान् क्लिश्नातीति भवतु क्लेशोऽअन्ये त्व्
            अक्लिश्नन्तः कथं क्लेशा इत्यत आह --- सर्व एवैत इति। क्लेशविषयत्वं
            क्लेशपदवाच्यत्वं नातिक्रामन्त्युदारतामापद्यमानाः। अत एव तेऽअपि हेया इति भावः।
            क्लेशत्वेनैकतां मन्यमानश्चोदयति --- कस्तर्हीति। क्लेशत्वेन समानत्वेऽअपि
            यथोक्तावस्थाभेदाद् विशेष इति परिहरति --- उच्यते सत्यमिति। स्याद् एतत्। अविद्यातो
            भवन्तु क्लेशाः, तथाप्यविद्यानिवृत्तौ कस्मान् निवर्तन्ते। न खलु पटः
            कुविन्दनिवृत्तौ निवर्तत इत्यत आह --- सर्व एवेति। भेदा इव भेदास्
            तदविनिर्भागवर्तिन इति यावत्। पृच्छति --- कस्मात्। उत्तरं --- सर्वेष्विति। तद् एव
            स्फुटयति --- यद् इति। आकार्यते समारोप्यते। शेषं सुगमम्।</p>

          <p>"प्रसुप्तास्तत्त्वलीनानां तन्ववस्थाश्च योगिनाम्। विच्छिन्नोदाररूपाश्च क्लेशा
            विषयसङ्गिनाम्" इति संग्रहः<seg n="2.4">॥२॰४॥</seg>
</p>

        </div>

        <div type="sutra">
          <p>अनित्याशुचिदुःखानात्मसु नित्यशुचिसुखात्मख्यातिरविद्या<seg n="2.5">॥२॰५॥</seg>
</p>
        </div>

        <div type="commentary">
          <p>अनित्याशुचिदुःखानात्मसु नित्यशुचिसुखात्मख्यातिरविद्या। अनित्यत्वोपयोगिविशेषणं ---
            कार्य इति। केचित् किल भूतानि नित्यत्वेनाभिमन्यमानास्तद्रूपमभीप्सवस् <pb n="61"/>
            तान्येवोपासते। एवं धूमादिमार्गान् उपासते चन्द्रसूर्यतारकाद्युलोकान् नित्यान्
            अभिमन्यमानास्तत्प्राप्तये। एवं दिवौकसो देवान् अमृतान् अभिमन्यमानास्तभावाय सोमं
            पिबन्ति। आम्नायते हि --- "अपाम सोमममृता अभूम" [तैत्तिरीयसंहिता ३॰२॰५॰४] इति।
            सेयमनित्येषु नित्यख्यातिरविद्या। तथाशुचौ परमबीभत्से काये। अर्धोक्त एव
            कायबीभत्सतायां वैयासिकीं गाथां पठति --- स्थानाद् इति। मातुरुदरं
            मूत्राद्युपहतं स्थानं, पित्रोर्लोहितरेतसीं बीजम्। अशितपीताहाररसादिभाव
            उपष्टम्भस्तेन शरीरं धार्यते। निःस्यन्दः प्रस्वेदः। निधनं च श्रोत्रियशरीरमप्य्
            अपवित्रयति तत्स्पर्शे स्नानविधानात्। ननु यदि शरीरमशुचि कृतं तर्हि
            मृज्जलादिक्षालनेनेत्यत आह --- आधेयशौचत्वाद् इति। स्वभावेनाशुचेरपि शरीरस्य
            शौचमाधेयं सुगन्धितेव कामिनीनामङ्गरागादिभिः। अर्धोक्तं पूरयति --- इत्य्
            उक्तेभ्यो हेतुभ्योऽअशुचौ शरीर इति। शुचिख्यातिमाह --- नवेति। हावः शृङ्गारजा लीला।
            कस्य स्त्रीकायस्य परमबीभत्सस्य केन मन्दतमसादृश्येन शशाङ्कलेखादिना संबन्धः।
            एतेनाशुचौ स्त्रीकाये शुचिख्यातिप्रदर्शनेन। अपुण्ये हिंसादौ संसारमोचकादीनां
            पुण्यप्रत्ययः। एवमर्जनरक्षणादिदुःखबहुलतयानर्थे धनादावर्थप्रत्यया
            व्याख्याताः सर्वेषां जुगुप्सितत्वेनाशुचित्वात्। तथा दुःख इति। सुगमम्। तथानात्मनीति।
            सुगमम्। तथैतद् अत्रोक्तं पञ्चशिखेन। <pb n="62"/> व्यक्तं चेतनं पुत्रदारपश्वादि।
            अव्यक्तमचेतनं शय्यासनाशनादि। स सर्वोऽअप्रतिबुद्धो मूढः। चत्वारि पदानि स्थानान्य्
            अस्या इति चतुष्पदा। नन्वन्यापि दिङ्मोहालातचक्रादिविषयानन्तपदाविद्या तत् किमुच्यते
            चतुष्पदेत्यत आह --- मूलमस्येति। सन्तु नामान्या अप्यविद्याः संसारबीजं तु
            चतुष्पदैवेति। नन्वविद्येति नञ्समासः पूर्वपदार्थप्रधानो वा स्याद् यथामक्षिकम्
            इति। उत्तरपदार्थप्रधानो वा यथाराजपुरुष इति। अन्यपदार्थप्रधानो वा यथामक्षिको
            देश इति। तत्र पूर्वपदार्थप्रधानत्वे विद्यायाः प्रसज्यप्रतिषेधो गम्येत। न चास्याः
            क्लेशादिकारणत्वम्। उत्तरपदार्थप्रधानत्वे वा विद्यैव कस्यचिद् अभावेन विशिष्टा
            गम्येत। सा च क्लेशादिपरिपन्थिनी न तु तद्बीजम्। न हि प्रधानोपघाती प्रधानगुणो
            युक्तः। तदनुपघाताय गुणे त्वन्याय्यकल्पना। तस्माद् विद्यास्वरूपानुपघाताय
            नञोऽअन्यथाकरणमप्याहारो वा निषेध्यस्येति। अन्यपदार्थप्रधानत्वे त्व्
            अविद्यमानविद्या बुद्धिर्वक्तव्या। न चासौ विद्याया अभावमात्रेण क्लेशादिबीजम्।
            विवेकख्यातिपूर्वकनिरोधसंपन्नाया अपि तथात्वप्रसङ्गात्। तस्मात् सर्वथैवाविद्याया न
            क्लेशादिमूलतेत्यत आह --- तस्याश्चेति। वस्तुनो भावो वस्तुसतत्त्वं वस्तुत्वमिति
            यावत्। तद् अनेन न प्रसज्यप्रतिषेधः। नापि विद्यैवाविद्या, न तदभावविशिष्टा बुद्धिर्
            अपि तु विद्याविरुद्धं विपर्ययज्ञानमविद्येत्युक्तम्। लोकाधीनावधारणो हि शब्दार्थयोः
            संबन्धः। लोके चोत्तरपदार्थप्रधानस्यापि नञ उत्तरपदाभिधेयोपमर्दकस्य
            तल्लक्षिततद्विरुद्धपरतया तत्र तत्रोपलब्धेरिहापि तद्विरुद्धे वृत्तिरिति भावः।
            दृष्टान्तं विभजते --- यथा नामित्र इति। न मित्राभावो नापि मित्रमात्रमित्य्
            अस्यानन्तरं वस्त्वन्तरं किं तु तद्विरुद्धः सपत्न इति वक्तव्यम्। तथागोष्पदमिति
            न गोष्पदाभावो न गोष्पदमात्रं किं तु देश एव विपुलो गोष्पदविरुद्धस्ताभ्याम्
            अभावगोष्पदाभ्यामन्यद् वस्त्वन्तरम्। दार्ष्टान्तिके योजयति --- एवमिति<seg n="2.5">॥२॰५॥</seg>
            <pb n="63"/>
</p>

        </div>

        <div type="sutra">
          <p>दृग्दर्शनशक्त्योरेकात्मतेवास्मिता<seg n="2.6">॥२॰६॥</seg>
</p>
        </div>

        <div type="commentary">
          <p>अविद्यामुक्त्वा तस्याः कार्यमस्मितां रागादिवार्षिष्ठामाह --- दृग्दर्शनशक्त्योर्
            एकात्मतेवास्मिता। दृक् च दर्शनं च ते एव शक्ती तयोरात्मानात्मनोरनात्मन्य्
            आत्मज्ञानलक्षणाविद्यापादिता यैकात्मतेव न तु परमार्थत एकात्मता सास्मिता।
            दृग्दर्शनयोरिति वक्तव्ये तयोर्भोक्तृभोग्ययोर्योग्यतालक्षणं संबन्धं दर्शयितुं
            शक्तिग्रहणम्। सूत्रं विवृणोति --- पुरुष इति। नन्वनयोरभेदप्रतीतेरभेद एव
            कस्मान् न भवति कुतश्चैकत्वं क्लिश्नाति पुरुषमित्यत आह --- भोक्तृभोग्येति।
            भोग्यशक्तिर्बुद्धिर्भोक्तृशक्तिः पुरुषस्तयोरत्यन्तविभक्तयोः कुतो
           ऽत्यन्तविभक्तत्वमित्यत आह --- अत्यन्तासंकीर्णयोः। अपरिणामित्वादिधर्मकः पुरुषः
            परिणामित्वादिधर्मिका बुद्धिरित्यसंकीर्णता। तद् अनेन प्रतीयमानोऽअप्यभेदो न
            पारमार्थिक इत्युक्तम्। अविभागेति क्लेशत्वमुक्तम्। अन्वयं दर्शयित्वा व्यतिरेकमाह
            --- स्वरूपेति। प्रतिलम्भो विवेकख्यातिः। परस्याप्येतत् संमतमित्याह --- तद् उक्तं
            (तथा चोक्तं) पञ्चशिखेन बुद्धित इति। आकारः स्वरूपं सदा विशुद्धिः, शीलम्
            औदासीन्यं, विद्या चैतन्यं, बुद्धिरविशुद्धानुदासीना जडा चेति तत्रात्मबुद्धिरविद्या।
            मोहः पूर्वाविद्याजनितः संस्कारस्तमो वाविद्यायास्तामसत्वाद् इति<seg n="2.6">॥२॰६॥</seg>
</p>

        </div>

        <div type="sutra">
          <p>सुखानुशयी रागः<seg n="2.7">॥२॰७॥</seg>
</p>
        </div>

        <div type="commentary">
          <p>विवेकदर्शने रागादीनां विनिवृत्तेरविद्यापादितास्मिता रागादीनां निदानमित्य्
            अस्मितानन्तरं रागादींल् लक्षयति --- सुखानुशयी रागः। अनभिज्ञस्य स्मृतेरभावात्
            सुखाभिज्ञस्येत्युक्तम्। स्मर्यमाणे सुखे रागः सुखानुस्मृतिपूर्वकः। अनुभूयमाने तु
            सुखे नानुस्मृतिमपेक्षते। तत्साधने तु स्मर्यमाणे दृश्यमाने वा सुखानुस्मृतिपूर्व एव
            रागः। दृश्यमानमपि हि सुखसाधनं तज्जातीयस्य सुखहेतुतां स्मृत्वा तज्जातीयतया
            वास्य <pb n="64"/> सुखहेतुत्वमनुमायेच्छति। अनुशयिपदार्थमाह --- य इति<seg n="2.7">॥२॰७॥</seg>
</p>

        </div>

        <div type="sutra">
          <p>दुःखानुशयी द्वेषः<seg n="2.8">॥२॰८॥</seg>
</p>
        </div>

        <div type="commentary">
          <p>दुःखानुशयी द्वेषः। दुःखाभिज्ञस्येति पूर्ववद् व्याख्येयम्। अनुशयिपदार्थमाह ---
            यः प्रतिघ इति। प्रतिहन्तीति प्रतिघः। एतद् एव पर्यायैर्विवृणोति --- मन्युरिति<seg n="2.8">॥२॰८॥</seg>
</p>

        </div>

        <div type="sutra">
          <p>स्वरसवाही विदुषोऽअपि तथा रूढोऽअभिनिवेशः<seg n="2.9">॥२॰९॥</seg>
</p>
        </div>

        <div type="commentary">
          <p>स्वरसवाही विदुषोऽअपि तथा रूढोऽअभिनिवेशः। अभिनिवेशपदार्थं व्याचष्टे ---
            सर्वस्य पाणिन इति। इयमात्माशीरात्मनि प्रार्थना मा न भूवं माभावी भूवं भूयासं
            जीव्यासमिति। न चाननुभूतमरणधर्मकस्य, अननुभूतो मरणधर्मो येन जन्तुना न
            तस्यैषा भवत्यात्माशीरभिनिवेशो मरणभयम्। प्रसङ्गतो जन्मान्तरं प्रत्याचक्षाणं
            नास्तिकं निराकरोति --- एतया चेति। प्रत्युदितस्य शरीरस्य ध्रियमाणत्वात्
            पूर्वजन्मानुभवः प्रतीयते। निकायविशिष्टाभिरपूर्वाभिर्देहेन्द्रियबुद्धिवेदनाभिर्
            अभिसंबन्धो जन्म तस्यानुभवः प्राप्तिः सा प्रतीयते कथमित्यत आह --- स चायम्
            अभिनिवेशः। अर्धोक्तावेवास्य क्लेशत्वमाह --- क्लेश इति। अयमहितकर्मादिना जन्तून्
            क्लिश्नाति दुःखाकरोतीति क्लेशः। वक्तुमुपक्रान्तं परिसमापयति --- स्वरसवाहीति।
            स्वभावेन वासनारूपेण वहनशीलो न पुनरागन्तुकः। कृमेरपि जातमात्रस्य
            दुःखबहुलस्य निकृष्टतमचैतन्यस्यानागन्तुकत्वे हेतुमाह --- प्रत्यक्षानुमानागमैः
            प्रत्युदिते जन्मन्यसंभावितोऽसंपादितो मरणत्रास उच्छेददृष्ट्यात्मकः
            पूर्वजन्मानुभूतं मरणदुःखमनुमापयति। अयमभिसंधिः --- जातमात्र एव हि
            बालको <pb n="65"/> मारकवस्तुदर्शनाद् वेपमानः कम्पविशेषाद् अनुमितमरणप्रत्यासत्तिस्
            ततो बिभ्यद् उपलभ्यते। दुःखाद् दुःखहेतोश्च भयं दृष्टम्। न चास्मिञ् जन्मन्यनेन
            मरणमनुभूतमनुमितं श्रुतं वा, प्राग् एवास्य दुःखत्वं तद्धेतुत्वं वावगम्येत,
            तस्मात् तस्य तथाभूतस्य स्मृतिः परिशिष्यते। न चेयं संस्काराद् ऋते। न चायं
            संस्कारोऽअनुभवं विना। न चास्मिञ् जन्मन्यनुभव इति प्राग्भवीयः परिशिष्यत इत्य्
            आसीत् पूर्वजन्मसंबन्ध इति। तथापदं यथापदमाकाङ्क्षतीत्यर्थप्राप्ते यथापदे
            सति यादृशो वाक्यार्थो भवति तादृशं दर्शयति --- यथा चायमिति। अत्यन्तमूढेषु
            मन्दतमचैतन्येषु। विद्वत्तां दर्शयति --- विज्ञातपूर्वापरान्तस्य। अन्तः कोटिः।
            पुरुषस्य हि पूर्वा कोटिः संसार उत्तरा च कैवल्यं सैव विज्ञाता श्रुतानुमानाभ्यां येन
            स तथोक्तः। सोऽअयं मरणत्रास आ कृमेरा च विदुषो रूढः प्रसिद्ध इति। नन्वविदुषो
            भवतु मरणत्रासो विदुषस्तु न संभवति विद्ययोन्मूलितत्वात्। अनुन्मूलने वा स्याद्
            अत्यन्तसत्त्वमित्याशयवान् पृच्छति --- कस्माद् इति। उत्तरमाह --- समाना हीति। न
            संप्रज्ञातवान् विद्वान् अपि तु श्रुतानुमितविवेक इति भावः<seg n="2.9">॥२॰९॥</seg>
</p>

        </div>

        <div type="sutra">
          <p>ते प्रतिप्रसवहेयाः सूक्ष्माः<seg n="2.10">॥२॰१०॥</seg>
</p>
        </div>

        <div type="commentary">
          <p>तद् एवं क्लेशा लक्षितास्तेषां च हेयानां प्रसुप्ततनुविच्छिन्नोदाररूपतया
            चतस्रोऽअवस्था दर्शिताः। कस्मात् पुनः पञ्चमी क्लेशावस्था दग्धबीजभावतया सूक्ष्मा न
            सूत्रकारेण कथितेत्यत आह --- ते प्रतिप्रसवहेयाः सूक्ष्माः। यत् किल
            पुरुषप्रयत्नगोचरस्तद् उपदिश्यते। न च सूक्ष्मावस्थाहानं प्रयत्नगोचरः किं तु
            प्रतिप्रसवेन कार्यस्य चित्तस्यास्मितालक्षणकारणभावापत्त्या हातव्येति। व्याचष्टे --- त
            इति। सुगमम्<seg n="2.10">॥२॰१०॥</seg>
</p>

        </div>

        <div type="sutra">
          <p>ध्यानहेयास्तद्वृत्तयः<seg n="2.11">॥२॰११॥</seg>
</p>
        </div>

        <div type="commentary">
          <p>अथ क्रियायोगतनूकृतानां क्लेशानां किंविषयात् पुरुषप्रयत्नाद् धानमित्यत आह ---
            स्थितानां तु बीजभावोपगतानामिति वन्ध्येभ्यो व्यवच्छिनत्ति। सूत्रं पठति --- <pb n="66"/> ध्यानहेयास्तद्वृत्तयः। व्याचष्टे --- क्लेशानामिति। क्रियायोगतनूकृता अपि हि
            प्रतिप्रसवहेतुभावेन कार्यतः स्वरूपतश्च शक्या उच्छेत्तुमिति स्थूला उक्ताः।
            पुरुषप्रयत्नस्य प्रसंख्यानगोचरस्यावधिमाह --- यावद् इति। सूक्ष्मीकृता इति विवृणोति
            --- दग्धेति। अत्रैव दृष्टान्तमाह --- यथा वस्त्राणामिति। यत्नेन क्षालनादिनोपायेन
            क्षारसंयोगादिना। स्थूलसूक्ष्ममात्रतया दृष्टान्तदार्ष्टान्तिकयोः साम्यं न पुनः
            प्रयत्नापनेयतया प्रतिप्रसवहेयेषु तदसंभवात्। स्वल्पः प्रतिपक्ष उच्छेदहेतुर्
            यासां तास्तथोक्ताः। महान् प्रतिपक्ष उच्छेदहेतुर्यासां तास्तथोक्ताः। प्रतिप्रसवस्य
            चाधस्तात् प्रसंख्यानमित्यवरतया स्वल्पत्वमुक्तम्<seg n="2.11">॥२॰११॥</seg>
</p>

        </div>

        <div type="sutra">
          <p>क्लेशमूलः कर्माशयो दृष्टादृष्टजन्मवेदनीयः<seg n="2.12">॥२॰१२॥</seg>
</p>
        </div>

        <div type="commentary">
          <p>स्याद् एतज् जात्यायुर्भोगहेतवः पुरुषं क्लिश्नन्तः क्लेशाः कर्माशयश्च तथा, न त्व्
            अविद्यादयस्तत् कथमविद्यादयः क्लेशा इत्यत आह --- क्लेशमूलः कर्माशयो
            दृष्टादृष्टजन्मवेदनीयः। क्लेशा मूलं यस्योत्पादे च कार्यकरणे च स तथोक्तः। एतद्
            उक्तं भवति --- अविद्यादिमूलो हि कर्माशयो जात्यायुर्भोगहेतुरित्यविद्यादयोऽपि
            तद्धेतवोऽअतः क्लेशा इति। व्याचष्टे --- तत्रेति। आशेरते सांसारिकाः पुरुषा अस्मिन्नित्य्
            आशयः कर्मणामाशयो धर्माधर्मौ। कामात् काम्यकर्मप्रवृत्तौ स्वर्गादिहेतुर्धर्मो
            भवति। एवं लोभात् परद्रव्यापहारादावधर्मः। मोहाद् अधर्मे हिंसादौ धर्मबुद्धेः
            प्रवर्तमानस्याधर्म एव। न त्वस्ति मोहजो धर्मः। अस्ति क्रोधजो धर्मः। तद्यथा
            ध्रुवस्य जनकापमानजन्मनः क्रोधात् तज्जिगीषया चित्तेन कर्माशयेन
            पुण्येनान्तरिक्षलोकवासिनामुपरिस्थानम्। अधर्मस्तु क्रोधजो ब्रह्मवधादिजन्मा
            प्रसिद्ध <pb n="67"/> एव भूतानाम्। तस्य द्वैविध्यमाह --- स दृष्टजन्मेति।
            दृष्टजन्मवेदनीयमाह --- तीव्रसंवेगेनेति। यथासंख्यं दृष्टान्तावाह --- यथा
            नन्दीश्वर इति। तत्र नारकाणामिति। येन कर्माशयेन कुम्भीपाकादयो नरकभेदाः
            प्राप्यन्ते तत्कारिणो नारकास्तेषां नास्ति दृष्टजन्मवेदनीयः कर्माशयः। न हि
            मनुष्यशरीरेण तत्परिणामभेदेन वा सा तादृशी वत्सरसहस्रादिनिरन्तरोपभोग्या वेदना
            संभवतीति। शेषं सुगमम्<seg n="2.12">॥२॰१२॥</seg>
</p>

        </div>

        <div type="sutra">
          <p>सति मूले तद्विपाको जात्यायुर्भोगाः<seg n="2.13">॥२॰१३॥</seg>
</p>
        </div>

        <div type="commentary">
          <p>स्याद् एतद् अविद्यामूलत्वे कर्माशयस्य विद्योत्पादे सत्यविद्याविनाशान् मा नाम
            कर्माशयान्तरं चैषीत्। प्राचां तु कर्माशयानामनादिभवपरम्परासंचितानाम्
            असंख्यातानामनियतविपाककालानां भोगेन क्षपयितुमशक्यत्वाद् अशक्योच्छेदः संसारः
            स्याद् इत्यत आह --- सति मूले तद्विपाको जात्यायुर्भोगाः। एतद् उक्तं भवति ---
            सुखदुःखफलो हि कर्माशयस्तादर्थ्येन तन्नान्तरीयकतया जन्मायुषी अपि प्रसूते।
            सुखदुःखे च रागद्वेषानुषक्ते तदविनिर्भागवर्तिनी तदभावे न भवतः। न चास्ति
            संभवो न च तत्र यस्तुष्यति वोद्विजते वा तच्च तस्य सुखं वा दुःखं वेति। तद्
            इयमात्मभूमिः क्लेशसलिलावसिक्ता कर्मफलप्रसवक्षेत्रमित्यस्ति क्लेशानां
            फलोपजननेऽअपि कर्माशयसहकारितेति क्लेशसमुच्छेदे सहकारिवैकल्यात् सन्नप्य्
            अनन्तोऽअप्यनियतविपाककालोऽअपि प्रसंख्यानदग्धबीजभावो न फलाय कल्पत इति।
            उक्तमर्थं भाष्यमेव द्योतयति <pb n="68"/> --- सत्स्विति। अत्रैव दृष्टान्तमाह ---
            यथा तुषेति। सतुषा अपि दग्धबीजभावाः स्वेदादिभिः। दार्ष्टान्तिके योजयति --- तथेति।
            ननु न क्लेशाः शक्या अपनेतुं न हि सतामपनय इत्यत आह --- न
            प्रसंख्यानदग्धक्लेशबीजभाव इति। विपाकस्य त्रैविध्यमाह --- स चेति। विपच्यते
            साध्यते कर्मभिरिति विपाकः। कर्मैकत्वं ध्रुवं कृत्वा जन्मैकत्वानेकत्वगोचरा
            प्रथमा विचारणा। द्वितीया तु कर्मानेकत्वं ध्रुवं कृत्वा जन्मैकत्वानेकत्वगोचरा। तद्
            एवं चत्वारो विकल्पाः। तत्र प्रथमं विकल्पमपाकरोति --- न तावद् एकं कर्मैकस्य
            जन्मनः कारणम्। पृच्छति --- कस्माद् इति। उत्तरम् --- अनादिकालैकैकजन्मप्रचितस्यात
            एवासंख्येयस्यैकैकजन्मक्षपिताद् एकैकस्मात् कर्मणोऽवशिष्टस्य कर्मणः सांप्रतिकस्य
            च फलक्रमानिगमाद् अनाश्वासो लोकस्य प्रसक्तः स चानिष्ट इति। एतद् उक्तं भवति ---
            कर्मक्षयस्य विरलत्वात् तदुत्पत्तिबाहुल्याच्चान्योन्यसंपीडिताः कर्माशया
            निरन्तरोत्पत्तयो निरुच्छ्वासाः स्वविपाकं प्रतीति न फलक्रमः शक्योऽवधारयितुं
            प्रेक्षावतेत्यनाश्वासः पुण्यानुष्ठानं प्रति प्रसक्त इति। द्वितीयं विकल्पं निराकरोति
            --- न चैकं कर्मानेकस्य जन्मनः कारणम्। पृच्छति --- कस्माद् इति। उत्तरम् ---
            अनेकस्मिञ् जन्मन्याहितमेकैकमेव कर्मानेकस्य जन्मलक्षणस्य विपाकस्य निमित्तमित्य्
            अवशिष्टस्य विपाककालाभावः प्रसक्तः स चाप्यनिष्टः कर्मवैफल्येन
            तदननुष्ठानप्रसङ्गात्। यदैकजन्मसमुच्छेद्ये कर्मण्येकस्मिन् फलक्रमानियमाद्
            अनाश्वासस्तदा कैव कथा बहुजन्मसमुच्चेद्ये कर्मण्येकस्मिंस्तत्र ह्यवसराभावाद्
            विपाककालाभाव एव सांप्रतिकस्येति <pb n="69"/> भावः। तृतीयं विकल्पं निराकरोति ---
            न चानेकं कर्मानेकस्य जन्मनः कारणम्। तत्र हेतुमाह --- तद् अनेकं जन्म युगपन्
            न संभवत्ययोगिन इति क्रमेण वाच्यम्। यदि हि कर्मसहस्रं युगपज् जन्मसहस्रं
            प्रसुवीत तत एव कर्मसहस्रप्रक्षयाद् अवशिष्टस्य विपाककालः फलक्रमनियमश्च
            स्याताम्। न ह्यस्ति जन्मनां यौगपद्यम्। एवमेव प्रथमपक्षोक्तं दूषणमित्यर्थः।
            तद् एवं पक्षत्रये निराकृते पारिशेष्याद् अनेकं कर्मैकस्य जन्मनः कारणमिति पक्षो
            व्यवतिष्ठत इत्याह --- तस्माज् जन्मेति। जन्म च प्रायणं च जन्मप्रायणे तयोर्
            अन्तरं मध्यं तस्मिन् विचित्रसुखदुःखफलोपहारेण विचित्रः, यद् अत्यन्तमुद्भूतम्
            अनन्तरमेव फलं दास्यति तत् प्रधानं, यत् तु किंचिद् विलम्बेन तद् उपसर्जनं,
            प्रायणं मरणं तेनाभिव्यक्तः स्वकार्यारम्भणाभिमुखमुपनीत एकप्रघट्टकेन
            युगपत् संमूर्छितो जन्मादिलक्षणे कार्ये कर्तव्य एकलोलीभावमापन्न एकमेव जन्म
            करोति नानेकम्। तच्च जन्म मनुष्यादिभावस्तेनैव कर्मणा लब्धायुष्कं कालभेदान्
            नियतजीवितं भवति। तस्मिन्नायुषि तेनैव कर्मणा भोगः सुखदुःखसाक्षात्कारः
            स्वसंबन्धितया संपद्यत इति। तस्माद् असौ कर्माशयो जात्यायुर्भोगहेतुत्वात् त्रिविपाको
           ऽभिधीयते। औत्सर्गिकमुपसंहरति --- अत एकभविकः कर्माशय उक्त इति। एको भव
            एकभवः। "पूर्वकाल-" [पाणिनिसूत्रम् २॰१॰४९] इत्यादिना समासः। एकभवोऽस्यास्तीति
            मत्वर्थीयष् ठन्। क्वचित् पाठ ऐकभविक इति। तत्रैकभवशब्दाद् भवार्थे
            ठक्प्रत्ययः। एकजन्मावच्छिन्नमस्य भवनमित्यर्थः। तद् एवम्
            औत्सर्गिकस्यैकभविकस्य त्रिविपाकत्वमुक्त्वा दृष्टजन्मवेदनीयस्यैहिकस्य कर्मणस्
            त्रिविपाकत्वं व्यवच्छिनत्ति --- दृष्टेति। नन्दीश्वरस्य खल्वष्टवर्षावच्छिन्नायुषो <pb n="70"/> मनुष्यजन्मनस्तीव्रसंवेगाधिमात्रोपायजन्मा पुण्यभेद आयुर्भोगहेतुत्वाद्
            द्विपाकः (द्विविपाकः) नहुषस्य तु
            पार्ष्णिप्रहारविरोधिनागस्त्यस्येन्द्रपदप्राप्तिहेतुनैव कर्मणायुषो विहितत्वाद्
            अपुण्यभेदो भोगमात्रहेतुः। ननु यथैकभविकः कर्माशयस्तथा किं क्लेशवासना
            भोगानुकूलाश्च कर्मविपाकानुभववासनास्तथा च मनुष्यस्तिर्यग्योनिमापन्नो न
            तज्जातीयोचितं भुञ्जीतेत्यत आह --- क्लेशेति। संमूर्छितमेकलोलीभावमापन्नम्।
            धर्माधर्माभ्यां व्यवच्छेत्तुं वासनायाः स्वरूपमाह --- ये संस्कारा इति। औत्सर्गिकम्
            एकभविकत्वं क्वचिद् अपवदितुं भूमिकामारचयति --- यस्त्वसाविति। तुशब्देन
            वासनातो व्यवच्छिनत्ति। दृष्टजन्मवेदनीयस्य नियतविपाकस्यैवायमेकभविकत्वनियमो
            न त्वदृष्टजन्मवेदनीयस्य। किंभूतस्यानियतविपाकस्येति। हेतुं पृच्छति --- कस्माद्
            इति। हेतुमाह --- यो हीति। एकां तावद् गतिमाह --- कृतस्येति। द्वितीयामाह ---
            प्रधानेति। तृतीयामाह --- नियतेति। तत्र प्रथमां विभजते --- तत्र कृतस्येति।
            संन्यासिकर्मभ्योऽअशुक्लाकृष्णेभ्योऽअन्यानि त्रीण्येव कर्माणि कृष्णकृष्णशुक्लशुक्लानि। तद्
            इह तपःस्वाध्यायादिसाध्यः शुक्लः कर्माशय उदित एवादत्तफलस्य कृष्णस्य
            नाशकोऽअविशेषाच्च शबलस्यापि कृष्णभागयोगाद् <pb n="71"/> इति मन्तव्यम्। अत्रैव
            भगवान् आम्नायमुदाहरति --- यत्रेदमिति। द्वे द्वे ह वै कर्मणी कृष्णकृष्णशुक्ले
            अपहन्तीति संबन्धः। वीप्सया भूयिष्ठता सूचिता। कस्येत्यत आह --- पापकस्य पुंसः।
            कोऽअसावपहन्तीत्यत आह --- एको राशिः पुण्यकृतः। समूहस्य समूहिसाध्यत्वात्। तद्
            अनेन शुक्लः कर्माशयस्तृतीय उक्तः। एतद् उक्तं भवति --- ईदृशो नामायं
            परपीडादिरहितसाधनसाध्यः शुक्लः कर्माशयो यद् एकोऽअपि सन् कृष्णान् कृष्णशुक्लांश्
            चात्यन्तविरोधिनः कर्माशयान् भूयसोऽअप्यपहन्ति। तत् तस्माद् इच्छस्वेति च्छान्दसत्वाद्
            आत्मनेपदम्। शेषं सुगमम्। अत्र च शुक्लकर्मोदयस्यैव स कोऽअपि महिमा यत इतरेषाम्
            अभावो न तु स्वाध्यायादिजन्मनो दुःखात्। न हि दुःखमात्रविरोध्यधर्मोऽअपि तु
            स्वकार्यदुःखविरोधी। न च स्वाध्यायादिजन्यं दुःखं तस्य कार्यं तत्कार्यत्वे
            स्वाध्यायादिविधानानर्थक्यात् तद्बलाद् एव तदुत्पत्तेः। अनुत्पत्तौ वा कुम्भीपाकाद्यपि
            विधीयेत। अविधाने तु तदनुत्पत्तेरिति सर्वं चतुरस्रम्। द्वितीयां गतिं विभजते ---
            प्रधाने कर्मणि ज्योतिष्टोमादिके तदङ्गस्य पशुहिंसादेरावापगमनम्। द्वे खलु हिंसादेः
            कार्ये --- प्रधानाङ्गत्वेन विधानात् तदुपकारः, "न हिंस्यात् सर्वा भूतानि"
            [महाभारतम् शान्तिपर्व २७८॰५] इति हिंसायाः प्रतिषिद्धत्वाद् अनर्थश्च। तत्र
            प्रधानाङ्गत्वेनानुष्ठानाद् अप्रधानतैवेत्यतो न द्राग् इत्येव प्रधाननिरपेक्षा सती
            स्वफलमनर्थं प्रसोतुमर्हति, किं त्वारब्धविपाके प्रधाने साहायकमाचरन्ती
            व्यवतिष्ठते। प्रधानसाहायकमाचरन्त्याश्च स्वकार्ये बीजमात्रतयावस्थानं प्रधाने
            कर्मण्यावापगमनम्। यत्रेदमुक्तं पञ्चशिखेन स्वल्पः संकरो ज्योतिष्टोमादिजन्मनः
            प्रधानापूर्वस्य पशुहिंसादिजन्मनानर्थहेतुनापूर्वेण सपरिहारः शक्यो हि कियता
            प्रायश्चित्तेन परिहर्तुम्। अथ प्रमादतः प्रायश्चित्तमपि नाचरितं
            प्रधानकर्मविपाकसमये च विपच्येत तथापि यावन् तमसावनर्थं प्रसूते तावान्
            सप्रत्यवमर्षो मृष्यन्ते हि पुण्यसंभारोपनीतसुखसुधामहाह्रदावगाहिनः कुशलाः
            पापमात्रोपपादितां दुःखवह्निकणिकाम्। अतः कुशलस्य सुमहतः पुण्यस्य नापकर्षाय <pb n="72"/> प्रक्षयाय पर्याप्तः। पृच्छति --- कस्मात्। पुण्यवत उत्तरं ---कुशलं हि मे
            बह्वन्यद् अस्ति प्रधानकर्म परिकरतया व्यवस्थितं दीक्षणीयादिदक्षिणान्तम्। यत्रायं
            संकरः स्वल्पः स्वर्गेऽअप्यस्य फले संकीर्णपुण्यलब्धजन्मनः स्वर्गात् सर्वथा
            दुःखेनापरामृष्टाद् अपकर्षमल्पमल्पदुःखसंभेदं करिष्यतीति। तृतीयां गतिं
            विभजते --- नियतेति। बलीयस्त्वेनेह प्राधान्यमभिमतं न त्वङ्गितया। बलीयस्त्वं
            च नियतविपाकत्वेनान्यदानवकाशत्वात्। अनियतविपाकस्य तु दुर्बलत्वमन्यदा
            सावकाशत्वात्। चिरमवस्थानं बीजभावमात्रेण न पुनः प्रधानोपकारितया तस्य
            स्वतन्त्रत्वात्। ननु प्रायणेनैकदैव कर्माशयोऽअभिव्यज्यत इत्युक्तमिदानीं च
            चिरावस्थानमुच्यते तत् कथं परं पूर्वेण न विरुध्यत इत्याशयवान् पृच्छति ---
            कथमिति। उत्तरम् --- अदृष्टेति। जात्यभिप्रायमेकवचनम्। तदितरस्य गतिमुक्ताम्
            अवधारयति --- यत् त्वदृष्टेति। शेषं सुगमम्<seg n="2.13">॥२॰१३॥</seg>
</p>

        </div>

        <div type="sutra">
          <p>ते ह्लादपरितापफलाः पुण्यापुण्यहेतुत्वात्<seg n="2.14">॥२॰१४॥</seg>
</p>
        </div>

        <div type="commentary">
          <p>उक्तं क्लेशमूलत्वं कर्मणाम्। कर्ममूलत्वं च विपाकानामथ विपाकाः कस्य मूलं
            येनामी त्यक्तव्या इत्यत आह --- ते ह्लादपरितापफलाः पुण्यापुण्यहेतुत्वात्। व्याचष्टे ---
            ते जन्मायुर्भोगा इति। यद्यपि जन्मायुषोरेव ह्लादपरितापपूर्वभावितया तत्फलत्वं
            न तु भोगस्य <pb n="73"/> ह्लादपरितापोदयानन्तरभाविनस्तदनुभवात्मनस्तथाप्य्
            अनुभाव्यतया भोग्यतया भोगकर्मतामात्रेण भोगफलत्वमिति मन्तव्यम्। नन्व्
            अपुण्यहेतुका जात्यायुर्भोगाः परितापफला भवन्तु हेयाः प्रतिकूलवेदनीयत्वात्। कस्मात्
            पुनः पुण्यहेतवस्त्यज्यन्ते सुखफला अनुकूलवेदनीयत्वात्। न चैषां
            प्रत्यात्मवेदनीयानुकूलता शक्या सहस्रेणाप्यनुमानागमैरपाकर्तुम्। न च
            ह्लादपरितापौ परस्पराविनाभूतौ यतो ह्लाद उपादीयमाने परितापेऽअप्य्
            अवर्जनीयतयापतेत्। तयोर्भिन्नहेतुकत्वाद् भिन्नरूपत्वाच्चेत्यत आह --- यथा चेदम्
              इति<seg n="2.14">॥२॰१४॥</seg>
</p>
        </div>
        <div type="sutra">
          <p>परिणामतापसंस्कारदुःखैर्गुणवृत्तिविरोधाच्च दुःखमेव सर्वं विवेकिनः<seg n="2.15">॥२॰१५॥</seg>
</p>
        </div>
        <div type="commentary">
          <p>यद्यपि न पृथग्जनैः प्रतिकूलात्मतया विषयसुखकाले संवेद्यते दुःखं तथापि
            संवेद्यते योगिभिरिति प्रश्नपूर्वकं तदुपपादनाय सूत्रमवतारयति --- कथं,
            तदुपपद्यत (तदुपपाद्यत) इति। परिणामेत्यादिसूत्रम्। परिणामश्च तापश्च संस्कारश्
            चैतान्येव दुःखानि तैरिति। परिणामदुःखतया विषयसुखस्य दुःखतामाह ---
            सर्वस्यायमिति। न खलु सुखं रागानुवेधमन्तरेण संभवति। न ह्यस्ति संभवो
            न तत्र तुष्यति तच्च तस्य सुखमिति। रागस्य च प्रवृत्तिहेतुत्वात् प्रवृत्तेश्च
            पुण्यापुण्योपचयहेतुत्वात् तत्रास्ति रागजः कर्माशयोऽअसतोऽनुपजननात्। तदा (तथा) च
            सुखं भुञ्जानस्तत्र सक्तोऽपि विच्छिन्नावस्थेन द्वेषेण द्वेष्टि दुःखसाधनानि, तानि
            परिहर्तुमशक्तो मुह्यति चेति द्वेषमोहकृतोऽअप्यस्ति कर्माशयः। द्वेषवन् मोहस्यापि
            विपर्ययापरनाम्नः कर्माशयहेतुत्वमविरुद्धम्। ननु कथं रक्तो द्वेष्टि मुह्यति वा
            रागसमये द्वेषमोहयोरदर्शनाद् इत्यत आह --- तथा चोक्तं विच्छिन्नावस्थान् क्लेशान्
            उपपादयद्भिरस्माभिः। तद् अनेन वाङ्मनसप्रवृत्तिजन्मनी पुण्यापुण्ये दर्शिते।
            रागादिजन्मनः कर्तव्यमिदमिति मानसस्य संकल्पस्य साभिलाषत्वेन वाचनिकत्वस्याप्य्
            अविशेषात्। <pb n="74"/> यथाहुः ---</p>

          <p>"साभिलाषश्च संकल्पो वाच्यार्थान् नातिरिच्यते" इति।</p>

          <p>शारीरमपि कर्माशयं दर्शयति --- नानुपहत्येति। अत एव धर्मशास्त्रकाराः "पञ्च
            सूना गृहस्थस्य" [मनुस्मृतिः ३॰६८] इत्याहुः। स्याद् एतन् न प्रत्यात्मवेदनीयस्य
            विषयसुखस्य प्रत्याख्यानमुचितं योगिनामनुभवविरोधाद् इत्यत आह ---
            विषयसुखं चाविद्येत्युक्तं चतुर्विधविपर्यासलक्षणामविद्यां दर्शयद्भिरिति।
            नापातमात्रमाद्रियन्ते वृद्धाः। अस्ति खल्वापाततो मधुविषसंपृक्तान् नोपभोगेऽअपि
            सुखानुभवः प्रत्यात्मवेदनीयः किं त्वायत्यामसुखम्। इयं च दर्शिता भगवतैव
            ---</p>

          <p>"विषयेन्द्रियसंयोगाद् यत् तद् अग्रेऽअमृतोपमम्। परिणामे विषमिव तत् सुखं राजसं
            स्मृतम्" [भगवद्गीता १८॰३८] इति॥</p>

          <p>चोदयति --- या भोगेष्विति। न वयं विषयह्लादं सुखमातिष्ठामहे किं तु तृप्यतां
            (तृप्ततां) पुंसाम्। तत्तद्विषयप्रार्थनापरिक्लिष्टचेतसां तृष्णैव महद् दुःखम्। न
            चेयमुपभोगमन्तरेण शाम्यति। न चास्याः प्रशमो रागाद्यनुविद्ध इति नास्य
            परिणामदुःखतेति भावः। तृप्तेस्तृष्णाक्षयाद् धेतोरिन्द्रियाणामुपशान्तिरप्रवर्तनं
            विषयेष्वित्यर्थः। एतद् एव व्यतिरेकमुखेन (व्यतिरेकमुखेण) स्पष्टयति --- या
            लौल्याद् इति। परिहरति --- न चेन्द्रियाणामिति। हेतावनोः प्रयोगः। सत्यं तृष्णाक्षयः
            सुखमनवद्यं तस्य तु न भोगाभ्यासो हेतुरपि तु तृष्णाया एव तद्विरोधिन्याः।
            यथाहुः ---</p>

          <p>"न जातु कामः कामानामुपभोगेन शाम्यति। हविषा कृष्णवर्त्मेव भूय एवाभिवर्धते
            [महाभारतमादिपर्व ८५॰१२] इति॥"</p>

          <p>शेषमतिरोहितम्। <pb n="75"/> तापदुःखतां पृच्छति --- अथ केति। उत्तरं ---
            सर्वस्येति। सर्वजनप्रसिद्धत्वेन तत्स्वरूपप्रपञ्चमकृत्वा तापदुःखतापि
            परिणामदुःखतासमतया प्रपञ्चितेति। संस्कारदुःखतां पृच्छति --- केति। उत्तरं ---
            सुखेति। सुखानुभवो हि संस्कारमाधत्ते। स च सुखस्मरणं तच्च रागं स च
            मनःकायवचनचेष्टां सा च पुण्यापुण्ये ततो विपाकानुभवस्ततो वासनेत्येवमनादितेति।
            अत्र च सुखदुःखसंस्कारातिशयात् तत्स्मरणं तस्माच्च रागद्वेषौ ताभ्यां कर्माणि
            कर्मभ्यो विपाक इति योजना। तद् एवं दुःखस्रोतः प्रसृतं योगिनमेव क्लिश्नाति नेतरं
            पृथग्जनमित्याह --- एवमिदमनादीति। इतरं तु त्रिपर्वाणस्तापा अनुप्लवन्त इति
            संबन्धः। आधिभौतिकाधिदैविकयोस्तापयोर्बाह्यत्वेनैकत्वं विवक्षितम्। चित्ते वृत्तिर्
            अस्या इत्यविद्या चित्तवृत्तिस्तया हातव्य एव बुद्धीन्द्रियशरीरादौ दारापत्यादौ
            चाहंकारममकारानुपातिनमिति। तद् अत्र न सम्यग्दर्शनाद् अन्यत् परित्राणमस्तीत्याह
            --- तद् एवमिति। <pb n="76"/> तद् एवमौपाधिकं विषयसुखस्य परिणामतः
            संस्कारतस्तापसंयोगाच्च दुःखत्वमभिधाय स्वाभाविकमादर्शयति ---
            गुणवृत्तिविरोधाच्चेति। व्याचष्टे --- प्रख्याप्रवृत्तिस्थितिरूपा बुद्धिरूपेण परिणता
            गुणाः सत्त्वरजस्तमांसि परस्परानुग्रहतन्त्राः शान्तं सुखात्मकं घोरं दुःखात्मकं
            मूढं विषादात्मकमेव प्रत्ययं सुखोपभोगरूपमपि त्रिगुणमारभन्ते। न च सोऽपि
            तादृशप्रत्ययरूपोऽअस्य परिणामः स्थिर इत्याह --- चलं च गुणवृत्तमिति
            क्षिप्रपरिणामि चित्तमुक्तम्। नन्वेकः प्रत्ययः कथं
            परस्परविरुद्धशान्तघोरमूढत्वान्येकदा प्रतिपद्यत इत्यत आह --- रूपातिशया
            वृत्त्यतिशयाश्च परस्परेण विरुध्यन्ते। रूपाणि अष्टौ भावा धर्मादयो वृत्तयः
            सुखाद्यास्तद् इह धर्मेण विपच्यमानेनाधर्मस्तादृशो विरुध्यते। एवं
            ज्ञानवैराग्यैश्वर्यैः सुखादिभिश्च तादृशान्येव तद्विपरीतानि विरुध्यन्ते। सामान्यानि
            त्वसमुदाचरद्रुपाण्यतिशयैः समुदाचरद्भिः सहाविरोधात् प्रवर्तन्त इति। ननु
            गृह्णीम एतत् तथापि विषयसुखस्य कुतः स्वाभाविकी दुःखतेत्यत आह --- एवमेत
            इति। उपादानाभेदाद् उपादानात्मकत्वाच्चोपादेयस्याप्यभेद इत्यर्थः। तत् किमिदानीम्
            आत्यन्तिकमेव तादात्म्यं तथा च बुद्धिव्यपदेशभेदौ न कल्पेते इत्यत आह ---
            गुणप्रधानेति। सामान्यात्मना गुणभावोऽतिशयात्मना च प्राधान्यम्। तस्माद् उपाधितः
            स्वभावतश्च दुःखमेव सर्वं विवेकिन इति। दुःखं च हेयं प्रेक्षावता। न च
            तन्निदानहानमन्तरेण तद् धेयं भवितुमर्हति। न चापरिज्ञातं निदानं शक्यं हातुम्
            इति मूलनिदानमस्य दर्शयति --- तद् अस्येति। दुःखसमुदायस्य प्रभव उत्पत्तिर्यतस्
            तद्बीजमित्यर्थः। तदुच्छेदहेतुं दर्शयति --- तस्याश्चेति। इदानीमस्य शास्त्रस्य
            सर्वानुग्रहार्थं प्रवृत्तस्य तद्विधेनैव शास्त्रेण सादृश्यं दर्शयति --- <pb n="77"/>
            यथेति। चत्वारो व्यूहाः संक्षिप्तावयवरचना यस्य तत् तथोक्तम्। ननु दुःखं हेयम्
            उक्त्वा संसारं हेयमभिदधतः कुतो न विरोध इत्यत आह --- तत्र दुःखबहुल
            इति। यत्कृत्वाविद्या संसारं करोति तद् अस्या अवान्तरव्यापारं संसारहेतुमाह ---
            प्रधानपुरुषयोरिति। मोक्षस्वरूपमाह --- संयोगस्येति। मोक्षोपायमाह --- हानोपाय
            इति। केचित् पश्यन्ति, हातुः स्वरूपोच्छेद एव मोक्षः। यथाहुः ---</p>

          <p>"प्रदीपस्येव निर्वाणं विमोक्षस्तस्य चेतसः" इति।</p>

          <p>अन्ये तु सवासनक्लेशसमुच्छेदाद् विशुद्धविज्ञानोत्पाद एव मोक्ष इत्याचक्षते तान्
            प्रत्याह --- तत्रेति। तत्र हानं तावद् दूषयति --- हाने तस्येति। न हि प्रेक्षावान्
            कश्चिद् आत्मोच्छेदाय यतते। ननु दृश्यन्ते तीव्रगदोन्मूलितसकलसुखां दुःखमयीमिव
            मूर्तिमुद्वहन्तः स्वोच्छेदाय यतमानाः। सत्यम्। केचिद् एव ते, न त्वेवं संसारिणो
            विविधविचित्रदेवाद्यानन्दभोगभागिनस्तेऽपि च मोक्षमाणा दृश्यन्ते तस्माद्
            अपुरुषार्थत्वप्रसक्तेर्न हातुः स्वरूपोच्छेदो मोक्षोऽअभ्युपेयः। अस्तु तर्हि हातुः
            स्वरूपमुपादेयमित्यत आह --- उपादाने च हेतुवादः। उपादाने हि कार्यत्वेनानित्यत्वे
            सति मोक्षत्वाद् एव च्यवेत। अमृतत्वं हि मोक्षः। नापि विशुद्धो विज्ञानसंतानो भवत्य्
            अमृतः। संतानिभ्यो व्यतिरिक्तस्य संतानस्य वस्तुसतोऽभावात्। संतानिनां चानित्यत्वात्।
            तस्मात् तथा यतितव्यं यथा शाश्वतवादो भवति। तथा च पुरुषार्थतापवर्गस्येत्याह
            --- उभयप्रत्याख्यान इति। तस्मात् स्वरूपावस्थानमेवात्मनो मोक्ष इति। एतद् एव
              सम्यग्दर्शनम्<seg n="2.15">॥२॰१५॥</seg>
</p>

        </div>

        <div type="sutra">
          <p>हेयं दुःखमनागतम्<seg n="2.16">॥२॰१६॥</seg>
</p>
        </div>

        <div type="commentary">
          <p>तद् एतच्छास्त्रं चतुर्व्यूहमित्यभिधीयते --- हेयं दुःखमनागतम्। अनागतमित्य्
            अतीतवर्तमाने <pb n="78"/> व्यवच्छिन्ने। तत्रोपपत्तिमाह --- दुःखमतीतमिति। ननु
            वर्तमानमुपभुज्यमानं न भोगेनातिवाहितमिति कस्मान् न हेयमित्यत आह ---
            वर्तमानं चेति। सुगमम्<seg n="2.16">॥२॰१६॥</seg>
</p>

        </div>

        <div type="sutra">
          <p>द्रष्टृदृश्ययोः संयोगो हेयहेतुः<seg n="2.17">॥२॰१७॥</seg>
</p>
        </div>

        <div type="commentary">
          <p>हेयमुक्तं तस्य निदानमुच्यते --- द्रष्टृदृश्ययोः संयोगो हेयहेतुः। द्रष्टुः स्वरूपम्
            आह --- द्रष्टेति। चितिच्छायापत्तिरेव बुद्धेर्बुद्धिप्रतिसंवेदित्वमुदासीनस्यापि
            पुंसः। नन्वेतावतापि बुद्धिरेवानेन दृश्येत, न दृश्येरञ् शब्दादयोऽअत्यन्तव्यवहिता
            इत्यत आह --- दृश्या बुद्धिसत्त्वेति। इन्द्रियप्रणालिकया बुद्धौ शब्दाद्याकारेण
            परिणतायां दृश्यायां भवन्ति शब्दादयोऽअपि धर्मा दृश्या इत्यर्थः। ननु तदाकारापत्त्या
            बुद्धिः शब्दाद्याकारा भवतु पुंसस्तु बुद्धिसंबन्धेऽअभ्युपगम्यमाने परिणामित्वम्
            असंबन्धे वा कथं तेषां बुद्धिसत्त्वोपारूढानामपि शब्दादीनां दृश्यत्वम्। न हि
            दृशिनासंस्पृष्टं दृश्यं दृष्टमित्यत आह --- तद् एतद् दृश्यमिति। प्रपञ्चितमिदम्
            अस्माभिः प्रथमपाद एव यथा चित्यासंपृक्तमपि बुद्धिसत्त्वमत्यन्तस्वच्छतया
            चितिबिम्बोद्ग्राहितया समापन्नचैतन्यमिव शब्दाद्यनुभवतीति। अत एव च
            शब्दाद्याकारपरिणतबुद्धिसत्त्वोपनीताञ् शब्दादीन् भुञ्जानः स्वामी भवति द्रष्टा तादृशं
            चास्य बुद्धिसत्त्वं स्वं भवति। तद् एतद् बुद्धिसत्त्वं शब्दाद्याकारवद् दृश्यम्
            अयस्कान्तमणिकल्पं पुरुषस्य स्वं भवति दृशिरूपस्य स्वामिनः। कस्मात्,
            अनुभवकर्मविषयतामापन्नं यतः। अनुभवो भोगः पुरुषस्य कर्म क्रिया तद्विषयतां
            भुज्यमानतामापन्नं यस्माद् अतः स्वं भवति। ननु स्वयंप्रकाशं बुद्धिसत्त्वं कथम्
            अनुभवविषय इत्यत आह --- अन्यस्वरूपेणेति। यदि हि चैतन्यरूपं वस्तुतो <pb n="79"/> बुद्धिसत्त्वं स्याद् भवेत् स्वयंप्रकाशं किं तु स्वं चैतन्याद् अन्यज् जडरूपं तेन
            प्रतिलब्धात्मकं तस्मात् तदनुभवविषयः। ननु यस्य हि यत्र किंचिद् आयतते तत्
            तदधीनम्। न च बुद्धिसत्त्वस्य पुरुषमुदासीनं प्रति किंचिद् आयतत इति कथं
            तत्तन्त्रम्। तथा च न तस्य कर्मेत्यत आह --- स्वतन्त्रमपि परार्थत्वात्
            पुरुषार्थत्वात् परतन्त्रं पुरुषतन्त्रम्। नन्वयं दृग्दर्शनशक्त्योः संबन्धः
            स्वाभाविको वा स्यान् नैमित्तिको वा। स्वाभाविकत्वे संबन्धिनोर्नित्यत्वाद् अशक्योच्छेदः
            संबन्धस्तथा च संसारनित्यत्वम्। नैमित्तिकत्वे तु क्लेशकर्मतद्वासनानाम्
            अन्तःकरणवृत्तितया सत्यन्तःकरणे भावाद् अन्तःकरणस्य च तन्निमित्तत्वे
            परस्पराश्रयप्रसङ्गाद् अनादित्वस्य च सर्गादावसंभवाद् अनुत्पाद एव संसारस्य स्यात्।
            यथोक्तम् ---</p>

          <p>"पुमान् अकर्ता येषां तु तेषामपि गुणैः क्रिया। कथमादौ भवेत् तत्र कर्म तावन् न
            विद्यते॥ मिथ्याज्ञानं न तत्रास्ति रागद्वेषादयोऽअपि वा। मनोवृत्तिर्हि सर्वेषां न
            चोत्पन्नं मनस्तदा॥"</p>

          <p>इति शङ्कामपनयति --- तयोर्दृग्दर्शनशक्त्योरनादिरर्थकृतः संयोगो हेयहेतुः।
            सत्यम्। न स्वाभाविकः संबन्धो नैमित्तिकस्तु। न चैवमादिमान्
            अनादिनिमित्तप्रभवतया तस्याप्यनादित्वात्। क्लेशकर्मतद्वासनासंतानश्चायमनादिः
            प्रतिसर्गावस्थायां च सहान्तःकरणेन प्रधानसाम्यमुपगतोऽअपि सर्गादौ पुनस्तादृग्
            एव प्रादुर्भवति वर्षापाय इवोद्भिज्जभेदो मृद्भावमुपगतोऽअपि पुनर्वर्षासु
            पूर्वरूप इत्यसकृद् आवेदितम्। प्राग्भावितया संयोगस्याविद्या कारणं स्थितिहेतुतया
            पुरुषार्थः कारणं तद्वशेन तस्य स्थितेस्तद् इदमुक्तमर्थकृत इति। तथा चोक्तं
            पञ्चशिखेन तत्संयोगो बुद्धिसंयोगः स एव हेतुर्दुःखस्य, तस्य विवर्जनात् स्याद्
            अयमात्यन्तिको दुःखप्रतीकारः। अर्थात् तदपरिवर्जने दुःखमित्युक्तं भवति।
            तत्रैवात्यन्तप्रसिद्धं निदर्शनमाह --- तद्यथेति। पादत्राणमुपानत्। <pb n="80"/>
            स्याद् एतत्। गुणसंयोगस्तापहेतुरित्युच्यमाने गुणानां तापकत्वमभ्युपेतम्। न च
            तपिक्रियाया अस्त्यादेरिव कर्तृस्थो भावो येन तप्यमन्यन् नापेक्षेत। न चास्यास्
            तप्यतया पुरुषः कर्म तस्यापरिणामितया क्रियाजनितफलशालित्वायोगात्। तस्मात् तपेस्
            तप्यव्याप्तस्य तन्निवृत्तौ निवृत्तिमवगच्छामो ज्वलनविरहेणेव धूमाभावमित्यत
            आह --- अत्रापि तापकस्येति। गुणानामेव तप्यतापकभावस्तत्र मृदुत्वात् पादतलवत्
            सत्त्वं तप्यं रजस्तु तीव्रतया तापकम्। पृच्छति --- कस्मात् सत्त्वमेव तप्यं न तु
            पुरुषः। उत्तरम् --- तपिक्रियाया इति। तत् किमिदानीं पुरुषो न तप्यते। तथा
            चाचेतनस्यास्तु सत्त्वस्य तापः किं नश्छिन्नमित्यत आह --- दर्शितविषयत्वात् सत्त्वे
            तु तप्यमाने तदाकारानुरोधी पुरुषोऽअप्यनुतप्यत इति। दर्शितविषयत्वमनुतापहेतुस्
            तच्च प्राग् व्याख्यातम्<seg n="2.17">॥२॰१७॥</seg>
</p>

        </div>

        <div type="sutra">
          <p>प्रकाशक्रियास्थितिशीलं भूतेन्द्रियात्मकं भोगापवर्गार्थं दृश्यम्<seg n="2.18">॥२॰१८॥</seg>
</p>
        </div>

        <div type="commentary">
          <p>प्रकाशक्रियास्थितिशीलं भूतेन्द्रियात्मकं भोगापवर्गार्थं दृश्यम्। व्याचष्टे ---
            प्रकाशेति। सत्त्वस्य हि भागः प्रकाशस्तामसेन भागेन दैन्येन वा राजसेन वा
            दुःखेनानुरज्यते। एवं राजसादिष्वपि द्रष्टव्यम्। तद् इदमुक्तम् ---
            परस्परोपरक्तप्रविभागा इति। पुरुषेण सह संयोगवियोगधर्माणः। यथाम्नायते
            ---</p>

          <p>"अजामेकां लोहितशुक्लकृष्णां बह्वीः प्रजाः सृजमानां सरूपाः। अजो ह्येको
            जुषमाणोऽअनुशेते जहात्येनां भुक्तभोगामजोऽअन्यः" [तैत्तिरीयारण्यकम् ६॰१०] इति॥</p>

          <p>इतरेतरोपाश्रयेणोपार्जिता मूर्तिः पृथिव्यादिरूपा यैस्ते तथोक्ताः। स्याद् एतत् सत्त्वेन
            शान्तप्रत्यये जनयितव्ये रजस्तमसोरपि सत्त्वाङ्गत्वेन तत्र हेतुभावाद् अस्ति
            सामर्थ्यमिति यदापि च रजस्तमसोरङ्गित्वं तदापि शान्त एव प्रत्यय <pb n="81"/>
            उदीयेत न घोरो मूढो वा सत्त्वप्राधान्य इवेत्यत आह --- परस्पराङ्गाङ्गित्वेऽअप्य्
            असंभिन्नशक्तिप्रविभागाः। भवतु शान्ते प्रत्यये जनयितव्ये रजस्तमसोरङ्गभावस्
            तथापि नैषां शक्तयः संकीर्यन्ते कार्यासंकरोन्नेयो हि शक्तीनामसंकरः। असंकीर्णेन
            च समुदाचरता रूपेण शान्तघोरमूढरूपाणि कार्याणि दृश्यन्त इति सिद्धं शक्तीनाम्
            असंभेद इति। स्याद् एतत्। असंभेदश्चेच्छक्तीनां न संभूयकारित्वं गुणानाम्। न जातु
            भिन्नशक्तीनां संभूयकारित्वं दृष्टम्। न हि तन्तुमृत्पिण्डवीरणादीनि घटादीन् संभूय
            कुर्वत इत्यत आह --- तुल्यजातीयातुल्यजातीयशक्तिभेदानुपातिनः। यद्यपि तुल्यजातीय
            उपादानशक्तिर्नान्यत्र सहकारिशक्तिस्त्वतुल्यजातीये। पटे तु जनयितव्ये न वीरणानाम्
            अस्ति सहकारिशक्तिरपीति न तैस्तन्तूनां संभूयकारितेति भावः।
            तुल्यजातीयातुल्यजातीयेषु शक्येषु ये शक्तिभेदास्तान् अनुपतितुं शीलं येषां ते तथोक्ताः।
            प्रधानवेलायामिति। दिव्यशरीरे जनयितव्ये सत्त्वगुणः प्रधानम्। अङ्गे रजस्तमसी।
            एवं मनुष्यशरीरे जनयितव्ये रजः प्रधानमङ्गे सत्त्वतमसी। एवं तिर्यक्शरीरे
            जनयितव्ये तमः प्रधानमङ्गे सत्त्वरजसी। तेनैते गुणाः प्रधानत्ववेलायाम्
            उपदर्शितसंनिधानाः कार्योपजननं प्रत्युद्भूतवृत्तय इत्यर्थः। प्रधानशब्दश्च
            भावप्रधानः। यथा "द्व्येकयोर्द्विवचनैकवचने" [पाणिनिसूत्रम् १॰४॰२२] इत्यत्र
            द्वित्वैकत्वयोरिति। अन्यथा द्व्येकेष्विति स्यात्। ननु तदा प्रधानमुद्भूततया शक्यम्
            अस्तीति वक्तुमनुद्भूतानां तु तदङ्गानां सद्भावे किं प्रमाणमित्यत आह ---
            गुणत्वेऽअपि चेति। यद्यपि नोद्भूतास्तथापि गुणानामविवेकित्वात् संभूयकारित्वाच्च
            व्यापारमात्रेण सहकारितया प्रधानेऽअन्तर्णीतं सद् अनुमितमस्तित्वं येषां ते
            तथोक्ताः। ननु सन्तु गुणाः संभूयकारिणः समर्थाः कस्मात् पुनः कुर्वन्ति न हि
            समर्थमित्येव कार्यं जनयति। मा भूद् अस्य कार्योपजननं प्रति विराम इत्यत आह
            --- पुरुषार्थकर्तव्यतयेति। ततो निर्वर्तितनिखिलपुरुषार्थानां गुणानां उपरमः
            कार्यानारम्भणमित्युक्तं भवति। ननु पुरुषस्यानुपकुर्वतः कथं पुरुषार्थेन
            प्रयुज्यत इत्यत आह --- संनिधिमात्रेति। ननु धर्माधर्मलक्षणमेव निमित्तं
            प्रयोजकं <pb n="82"/> गुणानां तत् किमुच्यते पुरुषार्थप्रयुक्ता इत्यत आह ---
            प्रत्ययमन्तरेणेति। एकतमस्य सत्त्वस्य रजसस्तमसो वा प्रधानस्य स्वकार्ये
            प्रवृत्तस्य वृत्तिमितरे प्रत्ययं निमित्तं धर्मादिकं विनैवानुवर्तमानाः। यथा च
            वक्ष्यति --- "निमित्तमप्रयोजकं प्रकृतीनां वरणभेदस्तु ततः क्षेत्रिकवत्"
            [योगसूत्रम् ४॰३] इति। एते गुणाः प्रधानशब्दवाच्या भवन्तीति संबन्धः। प्रधीयत
            आधीयते विश्वं कार्यमेभिरिति व्युत्पत्त्यैतद् दृश्यमुच्यते। तद् एवं गुणानां शीलम्
            अभिधाय तस्य कार्यमाह --- तद् एतद् इति। सत्कार्यवादसिद्धौ यद् यदात्मकं तत् तेन
            रूपेण परिणमत इति भूतेन्द्रियात्मकत्वं दीपयति --- भूतभावेनेत्यादिना।
            भोगापवर्गार्थमिति सूत्रावयवमवतारयति --- तत् तु नाप्रयोजनमपि तु प्रयोजनम्
            उररीकृत्य प्रवर्तते। भोगं विवृणोति --- तत्रेति। सुखदुःखे हि त्रिगुणाया बुद्धेः
            स्वरूपे तस्यास्तथात्वेन परिणामात् तथापि गुणगततयावधारणे न भोग इत्यत आह
            --- अविभागापन्नमिति। एतच्चासकृद् विवेचितम्। अपवर्गं विवृणोति --- भोक्तुरिति।
            अपवृज्यतेऽअनेनेत्यपवर्गः। प्रयोजनान्तरस्याभावमाह --- द्वयोरिति। तथा चोक्तं
            पञ्चशिखेन, --- अयं तु खल्विति। ननु वस्तुतो भोगापवर्गौ बुद्धिकृतौ
            बुद्धिवर्तिनौ च कथं तदकारणे तदन्धिकरणे च पुरुषे व्यपदिश्येते इत्यत आह
            --- तावेताविति। भोक्तृत्वं च पुरुषस्योपपादितमग्रे <pb n="83"/> च वक्ष्यते।
            परमार्थतस्तु --- बुद्धेरेव पुरुषार्थापरिसमाप्तिरिति। एतेन भोगापवर्गयोः
            पुरुषसंबन्धित्वकथनमार्गेण ग्रहणादयोऽअपि पुरुषसंबन्धिनो वेदितव्याः। तत्र
            स्वरूपमात्रेणार्थज्ञानं ग्रहणं, तत्र स्मृतिर्धारणं, तद्गतानां विशेषाणामूहनम्
            ऊहः, समारोपितानां च युक्त्यापनयोऽअपोहः। ताभ्यामेवोहापोहाभ्यां तदवधारणं
            तत्त्वज्ञानम्। तत्त्वावधारणपूर्वं हानोपादानज्ञानमभिनिवेशः<seg n="2.18">॥२॰१८॥</seg>
</p>

        </div>

        <div type="sutra">
          <p>विशेषाविशेषलिङ्गमात्रालिङ्गानि गुणपर्वाणि<seg n="2.19">॥२॰१९॥</seg>
</p>
        </div>

        <div type="commentary">
          <p>दृश्यानां गुणानां स्वरूपभेदावधारणार्थमिदमारभ्यते ---
            विशेषाविशेषलिङ्गमात्रालिङ्गानि गुणपर्वाणि। येषामविशेषाणां
            शान्तघोरमूढलक्षणविशेषरहितानां ये विशेषा विकारा एव न तु तत्त्वान्तरप्रकृतयस्
            तेषां तान् आह --- तत्राकाशेति। उत्पादक्रमानुरूप एवोपन्यासक्रमः।
            अस्मितालक्षणस्याविशेषस्य सत्त्वप्रधानस्य बुद्धीन्द्रियाणि विशेषाः। राजसस्य
            कर्मेन्दियाणि। मनस्तूभयात्मकमुभयप्रधानस्येति मन्तव्यम्। अत्र च पञ्चतन्मात्राणि
            बुद्धिकारणकान्यविशेषत्वाद् अस्मितावद् इति। विकारहेतुत्वं चाविशेषत्वं तन्मात्रेषु
            चास्मितायां चाविशिष्टम्। संकलय्य विशेषान् परिगणयति --- गुणानामेष इति। अविशेषान् अपि
            गणयति --- षड् इति। संकलय्योदाहरति --- तद्यथेति। विशिष्टं ह्यपरं परेणेति
            गन्ध आत्मना पञ्चलक्षणो रस आत्मना चतुर्लक्षणो रूपमात्मना त्रिलक्षणं <pb n="84"/> स्पर्श आत्मना द्विलक्षणः शब्दः शब्दलक्षण एवेति। कस्य पुनरमी षडविशेषाः
            कार्यमित्यत आह --- एते सत्तामात्रस्यात्मन इति। पुरुषार्थक्रियाक्षमं सत् तस्य
            भावः सत्ता तन्मात्रं तन् महत्तत्त्वम्। यावती काचित् पुरुषार्थक्रिया
            शब्दादिभोगलक्षणा सत्त्वपुरुषान्यताख्यातिलक्षणा वास्ति सा सर्वा महति बुद्धौ
            समाप्यत इत्यर्थः। आत्मन इति स्वरूपोपदर्शनेन तुच्छत्वं निषेधति। प्रकृतेरयम्
            आद्यः परिणामो वास्तवो न तु तद्विवर्त इति यावत्। यत् तत्परं विप्रकृष्टकालम्
            अविशेषेभ्यस्तदपेक्षया संनिकृष्टकालेभ्यो लिङ्गमात्रं महत्तत्त्वं तस्मिन्नेते
            षडविशेषाः सत्तामात्रे महत्यात्मन्यवस्थाय सत्कार्यवादसिद्धेर्विवृद्धिकाष्ठाम्
            अनुभवन्ति प्राप्नुवन्ति। ये पुनरविशेषाणां विशेषपरिणामास्तेषां च
            धर्मलक्षणावस्थाः परिणामा इति। सेयमेषां विवृद्धिकाष्ठा परिणामकाष्ठेति। तद् एवम्
            उत्पत्तिक्रममभिधाय प्रलयक्रममाह --- प्रतिसंसृज्यमानाः प्रलीयमानाः स्वात्मनि
            लीनविशेषा अविशेषास्तस्मिन्नेव सत्तामात्रे महत्यात्मन्यवस्थाय विलीय सहैव महता
            तेऽविशेषा अव्यक्तमन्यत्र लयं न गच्छतीत्यलिङ्गं प्रतियन्ति। तस्यैव विशेषणं
            निःसत्तासत्तं सत्ता पुरुषार्थक्रियाक्षमत्वम्, असत्ता तुच्छता निष्क्रान्तं सत्ताया
            असत्तायाश्च यत् तत् तथोक्तम्। एतद् उक्तं भवति --- सत्त्वरजस्तमसां साम्यावस्था न
            क्वचित् पुरुषार्थ उपयुज्यत इति न सती नापि गगनकमलिनीव तुच्छस्वभावा तेन
            नासत्यपीति। स्याद् एतत्। अव्यक्तावस्थायामप्यस्ति महदादि तदात्मना, न हि सतो विनाशो
            विनाशे वा न पुनरुत्पादो न ह्यसत उत्पाद इति महदादिसद्भावात् पुरुषार्थक्रिया
            प्रवर्तेत तत् कथं निःसत्त्वमव्यक्तमित्यत आह --- निःसदसद् इति। निष्क्रान्तं
            कारणं सतः कार्यात्। यद्यपि कारणावस्थायां सद् एव शक्त्यात्मना कार्यं तथापि
            स्वोचितामर्थक्रियामकुर्वद् असद् इत्युक्तम्। न चैतत् कारणं शशविषाणायमानकार्यम्
            इत्याह --- निरसद् इति। निष्क्रान्तमसतस्तुच्छरूपात् कार्यात् तथा सति हि
            व्योमारविन्दमिवास्मान् न <pb n="85"/> कार्यमुत्पद्येतेति भावः। प्रतिसर्गमुक्तम्
            उपसंहरति --- एष तेषामिति। एष इत्यनन्तरोक्तात् पूर्वस्य परामर्शः।
            लिङ्गमात्राद्यवस्थाः पुरुषार्थकृतत्वाद् अनित्या अलिङ्गावस्था तु पुरुषार्थेनाकृतत्वान्
            नित्येत्यत्र हेतुमाह --- अलिङ्गावस्थायामिति। कस्मात् पुनर्न पुरुषार्थो हेतुरित्यत
            आह --- नालिङ्गावस्थायामिति। भवतिना विषयेण विषयिज्ञानमुपलक्षयति। एतद् उक्तं
            भवति --- एवं हि पुरुषार्थता कारणमलिङ्गावस्थायां ज्ञायेत। यद्यलिङ्गावस्था
            शब्दाद्युपभोगं वा सत्त्वपुरुषान्यताख्यातिं वा पुरुषार्थं निर्वर्तयेत् तन्निर्वर्तने हि
            न साम्यावस्था स्यात्। तस्मात् पुरुषार्थकारणत्वमस्यां न ज्ञायत इति नास्याः
            पुरुषार्थता हेतुः। उपसंहरति --- नासाविति। इतिस्तस्मादर्थे। अनित्यामवस्थामाह
            --- त्रयाणां लिङ्गमात्राविशेषविशेषाणामिति। पर्वस्वरूपं दर्शयित्वा गुणस्वरूपमाह
            --- गुणास्त्विति। निदर्शनमाह --- यथा देवदत्त इति। यत्रात्यन्तभिन्नानां गवाम्
            उपचयापचयौ देवदत्तोपचयापचयहेतू तत्र कैव कथा गुणेभ्यो भिन्नाभिन्नानां
            व्यक्तीनामुपजनापाययोरित्यर्थः। ननु सर्गक्रमः किमनियतो नेत्याह ---
            लिङ्गमात्रमिति। न खलु न्यग्रोधधाना अह्नायैव न्यग्रोधशाखिनं
            सान्द्रशाद्वलदलजटिलशाखाकाण्डनिपीतमार्तण्डचण्डातपमण्डलम् <pb n="86"/> आरभन्ते
            किं तु क्षितिसलिलतेजःसंपर्कात् परम्परयोपजायमानाङ्कुरपत्रकाण्डनालादिक्रमेण। एवम्
            इहापि युक्त्यागमसिद्धः क्रम आस्थेय इति। कथं भूतेन्द्रियाण्यविशेषसंसृष्टानीत्यत
            आह --- तथा चोक्तं पुरस्ताद् इदमेव सूत्रं प्रथमं व्याचक्षाणैः। अथ विशेषाणां
            कस्मान् न तत्त्वान्तरपरिणाम उक्त इत्यत आह --- न विशेषेभ्य इति। तत् किमिदानीम्
            अपरिणामिन एव विशेषास्तथा च नित्याः प्रसज्येरन्नित्यत आह --- तेषां त्विति<seg n="2.19">॥२॰१९॥</seg>
</p>

        </div>

        <div type="sutra">
          <p>द्रष्टा दृशिमात्रः शुद्धोऽअपि प्रत्ययानुपश्यः<seg n="2.20">॥२॰२०॥</seg>
</p>
        </div>

        <div type="commentary">
          <p>व्याख्यातं दृश्यं द्रष्टुः स्वरूपावधारणार्थमिदमारभ्यते --- द्रष्टा दृशिमात्रः
            शुद्धोऽअपि प्रत्ययानुपश्यः। व्याचष्टे --- दृशिमात्र इति। विशेषणानि धर्मास्तैर्
            अपरामृष्टा। तद् अनेन मात्रग्रहणस्य तात्पर्यं दर्शितम्। स्याद् एतत्। यदि
            सर्वविशेषणरहिता दृक्शक्तिर्न तर्हि शब्दादयो दृश्येरन्। न हि दृशिनासंस्पृष्टं दृश्यं
            भवतीत्यत आह --- स पुरुष इति। बुद्धिदर्पणे पुरुषप्रतिबिम्बसंक्रान्तिरेव
            बुद्धिप्रतिसंवेदित्वं पुंसः। तथा च दृशिच्छायापन्नया बुद्ध्या संसृष्टाः शब्दादयो
            भवन्ति दृश्या इत्यर्थः। स्याद् एतत्। पारमार्थिकमेव बुद्धिचैतन्ययोः कस्माद् ऐक्यं
            नोपेयते किमनया तच्छायापत्त्येत्यत आह --- स बुद्धेर्न सरूप इति। तथासरूपस्य
            तच्छायापत्तिरपि दुर्घटेत्यत आह --- नात्यन्तं विरूप इति। तत्र सारूप्यं निषेधति
            --- न तावद् इति। हेतुं पृच्छति --- कस्मात्। सहेतुकं वैरूप्ये हेतुमाह --- ज्ञातेति।
            परिणामिनी बुद्धिर्यस्मात् तस्माद् विरूपा। यदा खल्वियं शब्दाद्याकारा भवति तदा ज्ञातो
           ऽस्याः शब्दादिलक्षणो भवति विषयस्तदनाकारत्वे त्वज्ञातस्तथा च <pb n="87"/>
            कदाचिद् एव तदाकारतां दधती परिणामिनीति। प्रयोगश्च भवति --- बुद्धिः परिणामिनी
            ज्ञाताज्ञातविषयत्वाच्छ्रोत्रादिवद् इति। तद्वैधर्म्यं पुरुषस्य तद्विपरीताद् धेतोः
            सिध्यतीत्याह --- सदेति। स्याद् एतत्। सदाज्ञातविषयश्चेत् पुरुषो न तर्हि केवली स्याद्
            इत्याशयवान् पृच्छति --- कस्माद् इति। उत्तरम् --- न हि बुद्धिश्च नामेति।
            बुद्ध्यग्रहणयोरस्ति सहसंभवो निरोधावस्थायामत उक्त विरोधसूचनाय
            पुरुषविषयश्चेति। तेनाद्यश्चकारो बुद्धिं विषयत्वेन समुच्चिनोति। परिशिष्टौ तु
            विरोधद्योतकौ चकाराविति। प्रयोगस्तु पुरुषोऽअपरिणामी
            सदासंप्रज्ञातव्युत्थानावस्थयोर्ज्ञातविषयत्वात्। यस्तु परिणामी नासौ सदाज्ञातविषयो
            यथा श्रोत्रादिरिति व्यतिरेकी हेतुः। अपरमपि वैधर्म्यमाह --- किं च परार्थेति।
            बुद्धिः खलु क्लेशकर्मवासनादिभिर्विषयेन्द्रियादिभिश्च संहत्य पुरुषार्थम्
            अभिनिर्वर्तयन्ती परार्था। प्रयोगश्च परार्था बुद्धिः संहत्यकारित्वाच्
            छयनासनाभ्यङ्गवद् इति। पुरुषस्तु न तथेत्याह --- स्वार्थः पुरुष इति। सर्वं
            पुरुषाय कल्पते। पुरुषस्तु न कस्मैचिद् इत्यर्थः। वैधर्म्यान्तरमाह --- सर्वेति।
            सर्वान् अर्थाञ् शान्तघोरमूढांस्तदाकारपरिणता बुद्धिरध्यवस्यति सत्त्वरजस्तमसां
            चैते परिणामा इति सिद्धा त्रिगुणा बुद्धिरिति। न चैवं पुरुष इत्याह --- गुणानामिति।
            तत्प्रतिबिम्बितः पश्यति न तु तदाकारपरिणत इत्यर्थः। उपसंहरति --- अत इति।
            अस्तु तर्हि विरूप इति। नात्यन्तं विरूपः कस्माद् यतः शुद्धोऽअपि <pb n="88"/>
            प्रत्ययानुपश्यः। यथा चैतत् तथोक्तं "वृत्तिसारूप्यमितरत्र" [योगसूत्रम् १॰४] इत्य्
            अत्र। तथा चोक्तं पञ्चशिखेनापरिणामिनी हि भोक्तृशक्तिरात्मा। अत एव बुद्धाव्
            अप्रतिसंक्रमा च परिणामिनि बुद्धिरूपेऽर्थे संक्रान्तेव तद्वृत्तिं बुद्धिवृत्तिम्
            अनुपतति। नन्वसंक्रान्ता कथं संक्रान्तेव कथं वा वृत्तिं विनानुपततीत्यत आह
            --- तस्याश्चेति। प्राप्तश्चैतन्योपग्रह उपरागो येन रूपेण तत् तथा
            प्राप्तचैतन्योपग्रहं रूपं यस्याः सा तथोक्ता। एतद् उक्तं भवति --- यथा निर्मले
            जलेऽसंक्रान्तोऽअपि चन्द्रमाः संक्रान्तप्रतिबिम्बतया संक्रान्त इव, एवमत्राप्य्
            असंक्रान्तापि संक्रान्तप्रतिबिम्बा चितिशक्तिः संक्रान्तेव। तेन बुद्ध्यात्मत्वमापन्ना
            बुद्धिवृत्तिमनुपततीति। तद् अनेनानुपश्य इति व्याख्यातं तामनुकारेण पश्यतीत्य्
            अनुपश्य इति<seg n="2.20">॥२॰२०॥</seg>
</p>

        </div>

        <div type="sutra">
          <p>तदर्थ एव दृश्यस्यात्मा<seg n="2.21">॥२॰२१॥</seg>
</p>
        </div>

        <div type="commentary">
          <p>द्रष्टृदृश्ययोः स्वरूपमुक्त्वा स्वस्वामिलक्षणसंबन्धाङ्गं दृश्यस्य द्रष्ट्रर्थत्वमाह
            --- तदर्थ एव दृश्यस्यात्मा। व्याचष्टे --- दृशिरूपस्य पुरुषस्य भोक्तुः कर्मरूपतां
            भोग्यतामापन्नं दृश्यमिति तस्मात् तदर्थ एव द्रष्ट्रर्थ एव दृश्यस्यात्मा भवति न
            तु दृश्यार्थः। ननु नात्मात्मार्थ इत्यत आह --- स्वरूपं भवतीति। एतद् उक्तं भवति
            --- सुखदुःखात्मकं दृश्यं भोग्यम्। सुखदुःखे चानुकूलयितृप्रतिकूलयितृणी तत्त्वेन
            तदर्थे एव व्यवतिष्ठेते। विषया अपि हि शब्दादयस्तादात्म्याद् एव चानुकूलयितारः
            प्रतिकूलयितारश्च। न चात्मैवैषामनुकूलनीयः प्रतिकूलनीयश्च स्वात्मनि
            वृत्तिविरोधाद् अतः पारिशेष्याच्चितिशक्तिरेवानुकूलनीया प्रतिकूलनीया च। तस्मात्
            तदर्थमेव दृश्यं न तु दृश्यार्थम्। अतश्च तदर्थ एव दृश्यस्यात्मा न दृश्यार्थो यत्
            स्वरूपमस्य यावत् पुरुषार्थमनुवर्तते। निर्वर्तिते च पुरुषार्थे निवर्तत इत्याह
            --- स्वरूपमिति। स्वरूपं तु दृश्यस्य जडं पररूपेणात्मरूपेण चैतन्येन
            प्रतिलब्धात्मकम् <pb n="89"/> अनुभूतस्वरूपं भोगापवर्गार्थतायां कृतायां पुरुषेण
            न दृश्यते। भोगः सुखाद्याकारः शब्दाद्यनुभवोऽपवर्गः सत्त्वपुरुषान्यतानुभवस्तच्
            चैतद् उभयमप्याजानतो जडाया बुद्धेः पुरुषच्छायापत्त्येति पुरुषस्यैव। तथा च
            पुरुषभोगापवर्गयोः कृतयोर्दृश्यस्य भोगापवर्गार्थता समाप्यत इति
            भोगापवर्गार्थतायां कृतायामित्युक्तम्। अत्रान्तरे चोदयति --- स्वरूपहानाद् इति।
            परिहरति --- न तु विनश्यतीति<seg n="2.21">॥२॰२१॥</seg>
</p>

        </div>

        <div type="sutra">
          <p>कृतार्थं प्रति नष्टमप्यनष्टं तदन्यसाधारणत्वात्<seg n="2.22">॥२॰२२॥</seg>
</p>
        </div>

        <div type="commentary">
          <p>नन्वत्यन्तानुपलभ्यं कथं न विनश्यतीत्याशयवान् पृच्छति --- कस्माद् इति।
            सूत्रेणोत्तरमाह --- कृतार्थं प्रति नष्टमप्यनष्टं तदन्यसाधारणत्वात्।
            कृतोऽअर्थो यस्य पुरुषस्य स तथा। तं प्रति नष्टमप्यनष्टं तद् दृश्यं कुतः
            सर्वान् पुरुषान् कुशलान् अकुशलान् प्रति साधारणत्वात्। व्याचष्टे --- कृतार्थमेकमिति।
            नाशोऽदर्शनम्। अनष्टं तु दृश्यमन्यपुरुषसाधारणत्वात्। तस्माद् दृश्यात् परस्यात्मनश्
            चैतन्यं रूपं तेन तद् इह श्रुतिस्मृतीतिहासपुराणप्रसिद्धमव्यक्तमनवयवमेकम्
            अनाश्रयं व्यापि नित्यं विश्वकार्यशक्तिमत्। यद्यपि कुशलेन तं प्रति कृतकार्यं न
            दृश्यते तथाप्यकुशलेन दृश्यमानं न नास्ति। न हि रूपमन्धेन न दृश्यत इति
            चक्षुष्मतापि दृश्यमानमभावप्राप्तं भवति। न च प्रधानवद् एक एव पुरुषस्
            तन्नानात्वस्य जन्ममरणसुखदुःखोपभोगमुक्तिसंसारव्यवस्थया सिद्धेः।
            एकत्वश्रुतीनां च प्रमाणान्तरविरोधात् कथंचिद् देशकालविभागाभावेन भक्त्याप्य्
            उपपत्तेः। प्रकृत्येकत्वपुरुषनानात्वयोश्च श्रुत्यैव साक्षात् प्रतिपादनात्। <pb n="90"/>
</p>

          <p>"अजामेकां लोहितशुक्लकृष्णां बह्वीः प्रजाः सृजमानां सरूपाः। अजो ह्येको
            जुषमाणोऽअनुशेते जहात्येनां भुक्तभोगामजोऽअन्यः" [तैत्तिरीयारण्यकम् ६॰१०] इति
            श्रुतिः।</p>

          <p>अस्या एव श्रुतेश्चानेन सूत्रेणार्थोऽअनूदित इति। यतो दृश्यं नष्टमप्यनष्टं
            पुरुषान्तरं प्रत्यस्ति अतो दृग्दर्शनशक्त्योर्नित्यत्वाद् अनादिः संयोगो व्याख्यातः।
            अत्रैवागमिनामनुमतिमाह --- तथा चोक्तमिति। धर्मिणां गुणानामात्मभिर्
            अनादिसंयोगाद् धर्ममात्राणां महदादीनामप्यनादिः संयोग इति। एकैकस्य महदादेः
            संयोगोऽअनादिरप्यनित्य एव यद्यपि तथापि सर्वेषां महदादीनां नित्यः
            पुरुषान्तराणां साधारणत्वाद् अत उक्तं धर्ममात्राणामिति। मात्रग्रहणेन व्याप्तिं
            गमयति। अत एतद् भवति --- यद्यप्येकस्य महतः संयोगोऽअतीततामापन्नस्तथापि
            महदन्तरस्य पुरुषान्तरेण संयोगो नातीत इति नित्य उक्तः<seg n="2.22">॥२॰२२॥</seg>
</p>

        </div>

        <div type="sutra">
          <p>स्वस्वामिशक्त्योः स्वरूपोपलब्धिहेतुः संयोगः<seg n="2.23">॥२॰२३॥</seg>
</p>
        </div>

        <div type="commentary">
          <p>तद् एवं तादर्थ्ये संयोगकारण उक्ते प्रासङ्गिके प्रधाननित्यत्वे
            संयोगसामान्यनित्यत्वे हेतौ चोक्ते संयोगस्य यत् स्वरूपमसाधारणो विशेष इति यावत्
            तदभिधित्सयेदं सूत्रं प्रववृते --- स्वस्वामिशक्त्योः स्वरूपोपलब्धिहेतुः संयोगः।
            यतो दृश्यं तदर्थमतस्तज्जनितमुपकारं भजमानः पुरुषस्तस्य स्वामी भवति।
            भवति च तद् दृश्यमस्य स्वं स चानयोः संयोगः शक्तिमात्रेण व्यवस्थितस्
            तत्स्वरूपोपलब्धिहेतुस्तद् एतद् भाष्यमवद्योतयति --- पुरुषः स्वामी योग्यतामात्रेण
            दृश्येन स्वेन योग्यतयैव दर्शनार्थं संयुक्तः। शेषं सुगमम्। स्याद् एतत्। द्रष्टुः
            स्वरूपोपलब्धिरपवृज्यतेऽअनेनेत्यपवर्ग उक्तो न च मोक्षः साधनवांस्तथा सत्य्
            अयं मोक्षत्वाद् एव च्यवेतेत्यत आह --- दर्शनकार्यावसानो बुद्धिविशेषेण सह
            पुरुषविशेषस्य संयोग इति दर्शनं वियोगकारणम् <pb n="91"/> उक्तम्। कथं पुनर्
            दर्शनकार्यावसानत्वं संयोगस्येत्यत आह --- दर्शनमिति। ततः किमित्यत आह ---
            अदर्शनमविद्या संयोगनिमित्तमित्युक्तम्। उक्तमर्थं स्पष्टयति --- नात्रेति। ननु
            दर्शनमदर्शनं विरोधि निवर्तयतु बन्धस्य कुतो निवृत्तिरित्यत आह ---
            दर्शनस्येति। बुद्ध्यादिविविक्तस्यात्मनः स्वरूपावस्थानं मोक्ष उक्तो न तस्य साधनं
            दर्शनमपि त्वदर्शननिवृत्तेरित्यर्थः। असाधारणं संयोगहेतुमदर्शनविशेषं
            ग्रहीतुमदर्शनमात्रं विकल्पयति --- किं चेदमिति। पर्युदासं गृहीत्वाह --- किं
            गुणानामधिकारः कार्यारम्भणसामर्थ्यं ततो हि संयोगः संसारहेतुरुपजायते।
            प्रसज्यप्रतिषेधं गृहीत्वा द्वितीयं विकल्पमाह --- आहोस्विद् इति। दर्शितो विषयः
            शब्दादिः सत्त्वपुरुषान्यता च येन चित्तेन तस्य तद्विषयस्यानुत्पादः। एतद् एव
            स्फोरयति --- स्वस्मिन् दृश्ये शब्दादौ सत्त्वपुरुषान्यतायां चेति। तावद् एव प्रधानं
            विचेष्टते न यावद् द्विविधं दर्शनमभिनिर्वर्तयति। निष्पादितोभयदर्शनं तु
            निवर्तत इति। पर्युदास एव तृतीयं विकल्पमाह --- किमर्थवत्ता गुणानाम्।
            सत्कार्यवादसिद्धौ हि भाविनावपि भोगापवर्गार्थावव्यपदेश्यतया स्त इत्यर्थः।
            पर्युदास एव चतुर्थं विकल्पमाह --- अथाविद्या प्रतिसर्गकाले स्वचित्तेन सह
            निरुद्धा प्रधानसाम्यमागता वासनारूपेण स्वचित्तोत्पत्तिबीजम्। तेन दर्शनाद्
            अन्याविद्यावासनैवादर्शनमुक्ता। पर्युदास एव पञ्चमं विकल्पमाह --- किं
            स्थितिसंस्कारस्य प्रधानवर्तिनः साम्यपरिणामपरम्परावहिनः क्षये गतिर्
            महदादिविकारारम्भस्तद्धेतुः संस्कारः प्रधानस्य गतिसंस्कारस्तस्याभिव्यक्तिः <pb n="92"/> कार्योन्मुखत्वम्। तदुभयसंस्कारसद्भावे मतान्तरानुमतिमाह --- यत्रेदम्
            उक्तमैकान्तिकत्वं व्यासेधद्भिः, प्रधीयते जन्यते विकारजातमनेनेति प्रधानं तच्
            चेत् स्थित्यैव वर्तेत न कदाचिद् गत्या ततो विकाराकरणान् न प्रधीयते तेन किंचिद् इत्य्
            अप्रधानं स्यात्। अथ गत्यैव वर्तेत न कदाचिद् अपि स्थित्या तत्राह --- तथा
            गत्यैवेति। क्वचित् पाठः "स्थित्यै गत्यै" इति। तादर्थ्ये चतुर्थी, एवकारश्च
            द्रष्टव्यः। स्थित्यै चेन् न वर्तेत न क्वचिद् विकारो विनश्येत्। तथा च भावस्य
            सतोऽअविनाशिनो नोत्पत्तिरपीति विकारत्वाद् एव च्यवेत। एवं च न प्रधीयतेऽअत्र किंचिद्
            इत्यप्रधानं स्यात् तद् उभयथा स्थित्या गत्या चास्य वृत्तिः प्रधानव्यवहारं लभते
            नान्यथैकान्ताभ्युपगमे। न केवलं प्रधाने कारणान्तरेष्वपि
            परब्रह्मतन्मायापरमाण्वादिषु कल्पितेषु समानश्चर्चो विचारः। तान्यपि हि स्थित्यैव
            वर्तमानानि विकाराकरणाद् अकारणानि स्युः, गत्यैव वर्तमानानि विकारनित्यत्वाद् अकारणानि
            स्युरिति च। पर्युदास एव षष्ठं विकल्पमाह --- दर्शनशक्तिरेवेति। यथा
            प्रजापतिव्रते नेक्षेतोद्यन्तमादित्यमित्यनीक्षणप्रत्यासन्नः संकल्पो गृह्यत एवम्
            इहापि दर्शननिषेधे तत्प्रत्यासन्ना तन्मूला शक्तिरुच्यते। सा च दर्शनं
            भोगादिलक्षणं प्रसोतुं द्रष्टारं दृश्येन योजयतीति। अत्रैव श्रुतिमाह ---
            प्रधानस्येति। स्याद् एतत्। आत्मख्यापनार्थं प्रधानं प्रवर्तत इति श्रुतिराह न त्व्
            आत्मदर्शनशक्तेः प्रवर्तत इत्यत आह --- सर्वबोध्यबोधसमर्थ इति। प्राक्
            प्रवृत्तेः प्रधानस्य नात्मख्यापनमात्रं प्रवृत्तौ प्रयोजकमसामर्थ्ये तदयोगात्
            तस्मात् सामर्थ्यं प्रवृत्तेः प्रयोजकमिति श्रुत्यार्थाद् उक्तमित्यर्थः। दर्शनशक्तिः
            प्रधानाश्रयेत्यङ्गीकृत्य षष्ठः कल्पः। इमामेवोभयाश्रयामास्थाय सप्तमं विकल्पम्
            आह --- उभयस्य पुरुषस्य च दृश्यस्य चादर्शनं दर्शनशक्तिर्धर्म इत्येके। <pb n="93"/> स्याद् एतन् मृष्यामहे दृश्यस्येति, तस्य सर्वशक्त्याश्रयत्वान् न द्रष्टुरिति
            पुनर्मृष्यामः। न हि तदाधारा ज्ञानशक्तिस्तत्र ज्ञानस्यासमवायाद् अन्यथा
            परिणामापत्तिरित्यत आह --- तत्रेदमिति। भवतु दृश्यात्मकं तथापि तस्य जडत्वेन
            तद्गतशक्तिकार्यं दर्शनमपि जडमिति न शक्यं तद्धर्मत्वेन विज्ञातुं जडस्य
            स्वयमप्रकाशत्वाद् अतो दृशेरात्मनः प्रत्ययं चैतन्यच्छायापत्तिमपेक्ष्य दर्शनं
            तद्धर्मत्वेन भवति ज्ञायते विषयेण विषयिणो लक्षणात्। नन्वेतावतापि
            दृश्यधर्मत्वमस्य ज्ञानस्य भवति न तु पुरुषधर्मत्वमपीत्यत आह --- तथा
            पुरुषस्येति। सत्यं पुरुषस्यानात्मभूतमेव तथापि दृश्यबुद्धिसत्त्वस्य यः प्रत्ययश्
            चैतन्यच्छायापत्तिस्तमपेक्ष्य पुरुषधर्मत्वेनेव न तु पुरुषधर्मत्वेन। एतद् उक्तं
            भवति --- चैतन्यबिम्बोद्ग्राहितया बुद्धिचैतन्ययोरभेदाद् बुद्धिधर्माश्
            चैतन्यधर्मा इव चकासतीति। अष्टमं विकल्पमाह --- दर्शनं ज्ञानमेव शब्दादीनाम्
            अदर्शनं न तु सत्त्वपुरुषान्यताया इति केचित्। यथा चक्षू रूपे प्रमाणमपि रसादाव्
            अप्रमाणमुच्यते। एतद् उक्तं भवति --- सुखाद्याकारशब्दादिज्ञानानि स्वसिद्ध्यनुगुणतया
            द्रष्टृदृश्यसंयोगमाक्षिपन्तीति। तद् एवं विकल्प्य चतुर्थं विकल्पं स्वीकर्तुमितरेषां
            विकल्पानां सांख्यशास्त्रगतानां सर्वपुरुषसाधारण्येन भोगवैचित्र्याभावप्रसङ्गेन
            दूषयति --- इत्येते शास्त्रगता इति<seg n="2.23">॥२॰२३॥</seg>
</p>

        </div>

        <div type="sutra">
          <p>तस्य हेतुरविद्या<seg n="2.24">॥२॰२४॥</seg>
</p>
        </div>

        <div type="commentary">
          <p>चतुर्थं विकल्पं निर्धारयितुं सूत्रमवतारयति --- यस्तु प्रत्यक्चेतनस्य
            स्वबुद्धिसंयोग इति। प्रतीपमञ्चति प्राप्नोतीति प्रत्यग् असाधारणस्तु संयोग
            एकैकस्य पुरुषस्यैकैकया बुद्ध्या वैचित्र्यहेतुः। सूत्रं पठति --- तस्येति। नन्व्
            अविद्या विपर्ययज्ञानं तस्य भोगापवर्गयोरिव स्वबुद्धिसंयोगो हेतुः। असंयुक्तायां
            बुद्धौ तदनुत्पत्तेस्तत् कथमविद्या <pb n="94"/> संयोगभेदस्य हेतुरित्यत आह
            --- विपर्ययज्ञानवासनेति। सर्गान्तरीयाया अविद्यायाः स्वचित्तेन सह निरुद्धाया अपि
            प्रधानेऽअस्ति वासना तद्वासनावासितं च प्रधानं तत्तत्पुरुषसंयोगिनीं तादृशीमेव
            बुद्धिं सृजति। एवं पूर्वपूर्वसर्गेष्वित्यनादित्वाद् अदोषः। अत एव प्रतिसर्गावस्थायां
            न पुरुषो मुच्यत इत्याह --- विपर्ययज्ञानेति। यदा पुरुषख्यातिं कार्यनिष्ठां प्राप्ता
            तदा विपर्ययज्ञानवासनाया बन्धकारणस्याभावान् न पुनरावर्तत इत्याह --- सा त्व्
            इति। अत्र कश्चिन् नास्तिकः कैवल्यं पण्डकोपाख्यानेनोपहसति। पण्डकोपाख्यानमाह ---
            मुग्धयेति। किमर्थमित्यर्थशब्दो निमित्तमुपलक्षयति प्रयोजनस्यापि निमित्तत्वात्।
            पण्डकोपाख्यानेन साम्यमापादयति --- तथेदं विद्यमानं गुणपुरुषान्यताज्ञानं
            चित्तनिवृत्तिं न करोति, परवैराग्येण ज्ञानप्रसादमात्रेण ससंस्कारं निरुद्धं
            विनष्टं करिष्यतीति का प्रत्याशा। यस्मिन् सत्येव यद् भवति तत् तस्य कार्यम्। न तु
            यस्मिन्नसतीति भावः। अत्रैकदेशिमतेन परिहारमाह --- तत्रेति। ईषदपरिसमाप्त
            आचार्य आचार्यदेशीयः। आचार्यस्तु वायुप्रोक्ते कृतलक्षणः ---</p>

          <p>"आचिनोति च शास्त्रार्थमाचारे स्थापयत्यपि। स्वयमाचरते यस्माद् आचार्यस्तेन
            चोच्यते" [वायुपुराणम् ५९॰३०] इति।</p>

          <p>भोगविवेकख्यातिरूपपरिणतबुद्धिनिवृत्तिरेव मोक्षः। न च बुद्धिस्वरूपनिवृत्तिः। सा
            च धर्ममेघान्तविवेकख्यातिप्रतिष्ठाया अनन्तरमेव भवति सत्यपि
            बुद्धिस्वरूपमात्रावस्थान इत्यर्थः। एतद् एव स्फोरयति --- अदर्शनस्य
            बन्धकारणस्याभावाद् बुद्धिनिवृत्तिः। <pb n="95"/> तच्चादर्शनं बन्धकारणं दर्शनान्
            निवर्तते। दर्शननिवृत्तिस्तु परवैराग्यसाध्या। सत्यपि बुद्धिस्वरूपावस्थाने मोक्ष
            इति भावः। एकदेशिमतमुपन्यस्य स्वमतमाह --- तत्र चित्तनिवृत्तिरेव मोक्षः।
            ननूक्तं दर्शने निवृत्तेऽअचिराच्चित्तस्वरूपनिवृत्तिर्भवतीति कथं दर्शनकार्येत्यत
            आह --- किमर्थमस्थाने मतिविभ्रम इति। अयमभिसंधिः --- यदि दर्शनस्य साक्षाच्
            चित्तनिवृत्तौ कारणभावमङ्गीकुर्वीमहि तत एवमुपालभ्येमहि। किं तु विवेकदर्शनं
            प्रकर्षकाष्ठां प्राप्तं निरोधसमाधिभावनाप्रकर्षक्रमेण
            चित्तनिवृत्तिमत्पुरुषस्वरूपावस्थानोपयोगीत्यातिष्ठामहे तत् कथमुपालभ्येमहीति<seg n="2.24">॥२॰२४॥</seg>
</p>

        </div>

        <div type="sutra">
          <p>तदभावात् संयोगाभावो हानं तद् दृशेः कैवल्यम्<seg n="2.25">॥२॰२५॥</seg>
</p>
        </div>

        <div type="commentary">
          <p>तद् एवं व्यूहद्वयमुक्त्वा तृतीयव्यूहाभिधानाय सूत्रमवतारय्ति --- हेयं दुःखम्
            इति। तदभावात् संयोगाभावो हानं तद् दृशेः कैवल्यम्। व्याचष्टे --- तस्येति। अस्ति हि
            महाप्रलयेऽअपि संयोगाभावोऽअत उक्तमात्यन्तिक इति। दुःखोपरमो हानमिति
            पुरुषार्थता दर्शिता। शेषमतिरोहितम्<seg n="2.25">॥२॰२५॥</seg>
</p>

        </div>

        <div type="sutra">
          <p>विवेकख्यातिरविप्लवा हानोपायः<seg n="2.26">॥२॰२६॥</seg>
</p>
        </div>

        <div type="commentary">
          <p>हानोपायलक्षणं चतुर्थं व्यूहमाख्यातुं सूत्रमवतारयति --- अथेति। विवेकख्यातिर्
            अविप्लवा हानोपायः। आगमानुमानाभ्यामपि विवेकख्यातिरस्ति। न चासौ व्युत्थानं
            तत्संस्कारं वा निवर्तयति तद्वतोऽअपि तदनुवृत्तेरिति तन्निवृत्त्यर्थमविप्लवेति।
            विप्लवो मिथ्याज्ञानं तद्रहिता। एतद् उक्तं भवति --- श्रुतमयेन ज्ञानेन विवेकं
            गृहीत्वा युक्तिमयेन च व्यवस्थाप्य दीर्घकालनैरन्तर्यसत्कारासेविताया भावनायाः
            प्रकर्षपर्यन्तं <pb n="96"/> समधिगता साक्षात्कारवती विवेकख्यातिर्
            निवर्तितसवासनमिथ्याज्ञाना निर्विप्लवा हानोपाय इति। शेषं सुगमं भाष्यम्<seg n="2.26">॥२॰२६॥</seg>
</p>

        </div>

        <div type="sutra">
          <p>तस्य सप्तधा प्रान्तभूमिः प्रज्ञा<seg n="2.27">॥२॰२७॥</seg>
</p>
        </div>

        <div type="commentary">
          <p>विवेकख्यातिनिष्ठायाः स्वरूपमाह सूत्रेण --- तस्य सप्तधा प्रान्तभूमिः प्रज्ञा।
            व्याचष्टे --- तस्येति प्रत्युदितख्यातेर्वर्तमानख्यातेर्योगिनः प्रत्याम्नायः परामर्शः।
            अशुद्धिरेवावरणं चित्तसत्त्वस्य तद् एव मलं तस्यापगमाच्चित्तस्य
            प्रत्ययान्तरानुत्पादे तामसराजसव्युत्थानप्रत्ययानुत्पादे निर्विप्लवविवेकख्यातिनिष्ठाम्
            आपन्नस्य सप्तप्रकारैव प्रज्ञा विवेकिनो भवति। विषयभेदात् प्रज्ञाभेदः। प्रकृष्टो
           ऽन्तो यासां भूमीनामवस्थानां तास्तथोक्ताः। यतः परं नास्ति स प्रकर्षः। प्रान्ता
            भूमयो यस्याः प्रज्ञाया विवेकख्यातेः सा तथोक्ता। ता एव सप्तप्रकाराः प्रान्तभूमीर्
            उदाहरति --- तद्यथेति। तत्र पुरुषप्रयत्ननिष्पाद्यासु चतसृषु भूमिषु प्रथमाम्
            उदाहरति --- परिज्ञातं हेयम्। यावत् किल प्राधानिकं तत् सर्वं परिणामतापसंस्कारैर्
            गुणवृत्तिविरोधाद् दुःखमेवेति हेयं तत् परिज्ञातम्। प्रान्ततां दर्शयति --- नास्य
            पुनः किंचिद् अपरिज्ञातं परिज्ञेयमस्ति। द्वितीयामाह --- क्षीणा इति। प्रान्ततामाह ---
            न पुनरिति। तृतीयामाह --- साक्षात्कृतं प्रत्यक्षेण निश्चितं मया संप्रज्ञातावस्थायाम्
            एव <pb n="97"/> निरोधसमाधिसाध्यं हानं, न पुनरस्याः परं निश्चेतव्यमस्तीति
            शेषः। चतुर्थीमाह --- भावितो निष्पादितो विवेकख्यातिरूपो हानोपायो नास्याः परं
            भावनीयमस्तीति शेषः। एषा चतुष्टयी कार्या विमुक्तिः समाप्तिः, कार्यतया
            प्रयत्नव्याप्यता दर्शिता। क्वचित् पाठः कार्यविमुक्तिरिति। कार्यान्तरेण विमुक्तिः
            प्रज्ञाया इत्यर्थः। प्रयत्ननिष्पाद्यानुनिष्पादनीयामप्रयत्नसाध्यां चित्तविमुक्तिमाह
            --- चित्तविमुक्तिस्तु त्रयी। प्रथमामाह --- चरिताधिकारा बुद्धिः।
            कृतभोगापवर्गकार्येत्यर्थः। द्वितीयामाह --- गुणा इति। प्रान्ततामाह --- न चैषाम्
            इति। तृतीयामाह --- एतस्यामवस्थायामिति। एतस्यामवस्थायां जीवन्नेव पुरुषः
            कुशलो मुक्त इत्युच्यते चरमदेहत्वाद् इत्याह --- एतामिति। अनौपचारिकं मुक्तमाह
            --- प्रतिप्रसवे प्रधानलयेऽअपि चित्तस्य मुक्तः कुशल इत्येव भवति गुणातीतत्वाद्
              इति<seg n="2.27">॥२॰२७॥</seg>
</p>

        </div>

        <div type="sutra">
          <p>योगाङ्गानुष्ठानाद् अशुद्धिक्षये ज्ञानदीप्तिरा विवेकख्यातेः<seg n="2.28">॥२॰२८॥</seg>
</p>
        </div>

        <div type="commentary">
          <p>तद् एवं चतुरो व्यूहान् उक्त्वा तन्मध्यपतितस्य हानोपायस्य विवेकख्यातेर्गोदोहनादिवत्
            प्रागसिद्धेरसिद्धस्य चोपायत्वाभावात् सिद्ध्युपायान् वक्तुमारभत इत्याह ---
            सिद्धेति। तत्राभिधास्यमानानां साधनानां येन प्रकारेण विवेकख्यात्युपायत्वं तद्
            दर्शयति सूत्रेण --- योगाङ्गानुष्ठाणाद् अशुद्धिक्षये ज्ञानदीप्तिरा विवेकख्यातेः।
            योगाङ्गानि हि यथायोगं <pb n="98"/> दृष्टादृष्टद्वारेणाशुद्धिं क्षिण्वन्ति। पञ्चपर्वणो
            विपर्ययस्येत्युपलक्षणं पुण्यापुण्ययोरपि जात्यायुर्भोगहेतुत्वेनाशुद्धिरूपत्वाद् इति।
            शेषं सुगमम्। नानाविधस्य कारणभावस्य दर्शनाद् योगाङ्गानुष्ठानस्य कीदृशं
            कारणत्वमित्यत आह --- योगाङ्गानुष्ठानमिति। अशुद्ध्या वियोजयति बुद्धिसत्त्वमित्य्
            अशुद्धेर्वियोगकारणम्। दृष्टान्तमाह --- यथा परशुरिति। परशुश्छेद्यं वृक्षं
            मूलेन वियोजयति। अशुद्ध्या वियोजयद् बुद्धिसत्त्वं विवेकख्यातिं प्रापयति यथा
            धर्मः सुखम्। तथा योगाङ्गानुष्ठानं विवेकख्यातेः प्राप्तिकारणं नान्येन प्रकारेणेत्य्
            आह --- विवेकख्यातेस्त्विति। नान्यथेति प्रतिषेधश्रवणात् पृच्छति --- कति चैतानीति।
            उत्तरम् --- नवैवेति। तानि दर्शयति कारिकया --- तद्यथा --- उत्पत्तीति।
            अत्रोदाहरणान्याह --- तत्रोत्पत्तिकारणमिति। मनो हि विज्ञानम्
            अव्यपदेश्यावस्थातोऽअपनीय वर्तमानावस्थामापादयद् उत्पत्तिकारणं विज्ञानस्य।
            स्थितिकारणं मनसः पुरुषार्थता। अस्मिताया उत्पन्नं मनस्तावद् अवतिष्ठते न यावद्
            द्विविधं पुरुषार्थमभिनिर्वर्तयति। अथ निर्वर्तितपुरुषार्थद्वयं स्थितेरपैति।
            तस्मात् स्वकारणाद् उत्पन्नस्य मनसोऽअनागतपुरुषार्थता स्थितिकारणम्। दृष्टान्तमाह ---
            शरीरस्येवेति। प्रत्यक्षज्ञाननिमित्तम् <pb n="99"/> इन्द्रियद्वारा वा स्वतो वा विषयस्य
            संस्क्रियाभिव्यक्तिस्तस्याः कारणं यथा रूपस्यालोकः। विकारकारणं मनसो
            विषयान्तरम्। यथा हि मृकण्डोः समाहितमनसो
            वल्लकीविपञ्च्यमानपञ्चमस्वरश्रवणसमनन्तरमुन्मीलिताक्षस्य
            स्वरूपलावण्ययौवनसंपन्नामप्सरसं प्रम्लोचामीक्षमाणस्य समाधिमपहाय तस्यां
            सक्तं मनो बभूवेति। अत्रैव निदर्शनमाह --- यथाग्निः पाक्यस्य तण्डुलादेः
            कठिनावयवसंनिवेशस्य प्रशिथिलावयवसंयोगलक्षणस्य विकारस्य कारणम्। सत एव
            विषयस्य प्रत्ययकारणं धूमज्ञानमग्निज्ञानस्येति। ज्ञायत इति ज्ञानमग्निश्चासौ
            ज्ञानं चेत्यग्निज्ञानं तस्य। एतद् उक्तं भवति --- वर्तमानस्यैवाग्नेर्ज्ञेयस्य
            प्रत्ययकारणतया कारणमिति। औत्सर्गिकी निरपेक्षाणां कारणानां कार्यक्रिया प्राप्तिस्
            तस्याः कुतश्चिद् अपवादोऽप्राप्तिः। यथा निम्नोपसर्पणस्वभावानामपां प्रतिबन्धः
            सेतुना तथेहापि बुद्धिसत्त्वस्य सुखप्रकाशशीलस्य स्वाभाविकी
            सुखविवेकख्यातिजनकता प्राप्तिः। सा कुतश्चिद् अधर्मात् तमसो वा प्रतिबन्धान् न
            भवति। धर्माद् योगाङ्गानुष्ठानाद् वा तदपनये तदप्रतिबद्धवृत्तिस्वभावत एव
            तज्जनकतया तद् आप्नोति। यथा वक्ष्यति --- "निमित्तमप्रयोजकं प्रकृतीनां
            वरणभेदस्तु ततः क्षेत्रिकवत्" [योगसूत्रम् ४॰३] इति। तद् एवं
            विवेकख्यातिलक्षणकार्यापेक्षया प्राप्तिकारणमुक्तम्। अवान्तरकार्यापेक्षया तु तद् एव
            वियोगकारणमित्याह --- वियोगकारणमिति। अन्यत्वकारणमाह --- अन्यत्वकारणं यथा
            सुवर्णकारः सुवर्णस्य, कटककुण्डलकेयूरादिभ्यो भिन्नाभिन्नस्य भेदविवक्षया
            कटकादिभिन्नस्याभेदविवक्षया कटकाद्यभिन्नस्य सुवर्णस्य कुण्डलाद् अन्यत्वम्। तथा
            च कटककारी सुवर्णकारः कुण्डलाद् अभिन्नात् सुवर्णाद् अन्यत् कुर्वन्नन्यत्वकारणम्।
            अग्निरपि पाक्यस्यान्यत्वकारणं यद्यपि तथापि धर्मिणो धर्मयोः
            पुलाकत्वतण्डुलत्वयोर्भेदाविवक्षया धर्मयोरुपजनापायेऽअपि धर्म्यनुवर्तत इति न
            तस्यान्यत्वं शक्यं वक्तुमिति विकारमात्रकारणत्वमुक्तमिति न संकरः। न च
            संस्थानभेदो धर्मिणोऽन्यत्वकारणमिति व्याख्येयम्। सुवर्णकार इत्यस्यासंगतेः।
            बाह्यमन्यत्वकारणमुपन्यस्याध्यात्मिकमुदाहरति --- एवमेकस्येति। अविद्या
            कमनीयेयं कन्यकेत्यादिज्ञानम्। तन्मोहयोगात् स एव स्त्रीप्रत्ययो <pb n="100"/> मूढो
            विषण्णो भवति चैत्रस्य मैत्रस्य पुण्यवतो बत कलत्ररत्नमेतन् न तु मम
            भाग्यहीनस्येति। एवं सपत्नीजनस्य तस्यां द्वेषः स्त्रीप्रत्ययस्य दुःखत्वे। एवं
            मैत्रस्य तस्या भर्तू रागस्तस्यैव स्त्रीप्रत्ययस्य सुखत्वे। तत्त्वज्ञानं
            त्वङ्मांसमेदोऽस्थिमज्जासमूहः स्त्रीकायः स्थानबीजादिभिरशुचिरिति विवेकिनां
            माध्यस्थ्ये वैराग्ये कारणमिति। धृतिकारणं शरीरमिन्द्रियाणां विधारकमिन्द्रियाणि
            च शरीरस्य सामान्या करणवृत्तिर्हि प्राणाद्या वायवः पञ्च तदभावे शरीरपातात्। एवं
            मांसादिकायाङ्गानामपि परस्परविधार्यविधारकत्वम्। एवं महाभूतानि पृथिव्यादीनि
            मनुष्यवरुणसूर्यगन्धवहशशिलोकनिवासिनां शरीराणां, तानि च परस्परं, पृथिव्यां
            हि गन्धरसरूपस्पर्शशब्दगुणायां पञ्च महाभूतानि परस्परं
            विधार्यविधारकभावेनावस्थितान्यप्सु चत्वारि तेजसि त्रीणि द्वे च मातरिश्वनीति।
            तैर्यग्यौनमानुषदैवतादीनि च विधार्यविधारकभावेनावस्थितानि। नन्व्
            आधाराधेयभावरहितानां कुतस्तत्त्वमित्यत आह --- परस्परार्थत्वाद् इति।
            मनुष्यशरीरं हि पशुपक्षिमृगसरीसृपस्थावरशरीरोपयोगेन ध्रियते। एवं
            व्याघ्रादिशरीरमपि मनुष्यपशुमृगादिशरीरोपयोगेन। एवं पशुमृगादिशरीरमपि
            स्थावराद्युपयोगेन। एवं दैवशरीरमपि
            मनुष्योपहृतच्छागमृगकपिञ्जलमांसाज्यपुरोडाशसहकारशाखाप्रस्तरादिभिरिज्यमानं
            तदुपयोगेन। एवं देवतापि वरदानवृष्ट्यादिभिर्मनुष्यादीनि धारयतीत्यस्ति
            परस्परार्थत्वमित्यर्थः। शेषं सुगमम्<seg n="2.28">॥२॰२८॥</seg>
</p>

        </div>

        <div type="sutra">
          <p>यमनियमासनप्राणायामप्रत्याहारधारणाध्यानसमाधयोऽष्टावङ्गानि<seg n="2.29">॥२॰२९॥</seg>
</p>
        </div>

        <div type="commentary">
          <p>संप्रति न्यूनाधिकसंख्याव्यवच्छेदार्थं योगाङ्गान्यवधारयति --- तत्र योगाङ्गान्य्
            अवधार्यन्त इति। यमनियमासनप्राणायामप्रत्याहारधारणाध्यानसमाधयोऽष्टावङ्गानि।
              <pb n="101"/> अभ्यासवैराग्यश्रद्धावीर्यादयोऽपि यथायोगमेतेष्वेव स्वरूपतो
            नान्तरीयकतया चान्तर्भावयितव्याः<seg n="2.29">॥२॰२९॥</seg>
</p>

        </div>

        <div type="sutra">
          <p>अहिंसासत्यास्तेयब्रह्मचर्यापरिग्रहा यमाः<seg n="2.30">॥२॰३०॥</seg>
</p>
        </div>

        <div type="commentary">
          <p>यमनियमाद्यङ्गान्युद्दिश्य यमनिर्देशकं सूत्रमवतारयति --- तत्रेति।
            अहिंसासत्यास्तेयब्रह्मचर्यापरिग्रहा यमाः। योगाङ्गमहिंसामाह --- सर्वथेति। ईदृशीम्
            अहिंसां स्तौति --- उत्तरे चेति। तन्मूला इत्यहिंसामपरिपाल्य कृता अप्यकृतकल्पा
            निष्फलत्वाद् इत्यर्थः। तत्सिद्धिपरतयैवानुष्ठानम्। अहिंसा चेन् मूलमुत्तरेषां
            कथं तेऽअहिंसासिद्धिपरा इत्यत आह --- तत्प्रतिपादनायेति। सिद्धिर्ज्ञानं नोत्पत्तिर्
            इत्यर्थः। स्याद् एतत्। अहिंसाज्ञानार्था यद्युत्तरे कृतं तैरन्यत एव तदवगमाद् इत्य्
            अत आह --- तदवदातेति। यद्युत्तरे नानुष्ठीयेरन्नहिंसा मलिना स्याद् असत्यादिभिरित्य्
            अर्थः। अत्रैवागमिकानां संमतिमाह --- तथा चेति। सुगमम्। सत्यलक्षणमाह ---
            यथार्थे वाङ्मनसे इति। यथाशब्दं साकाङ्क्षं पूरयति --- यथा दृष्टमिति।
            प्रतिसंबन्धिनं तथाशब्दं प्रतिक्षिपति --- तथा वाङ्मनश्च विवक्षायां कर्तव्यायाम्
            इति। अन्यथा तु न सत्यमेतत् सोपपत्तिकमाह --- परत्र पुरुषे स्वबोधसंक्रान्तये
            स्वबोधसदृशबोधजननाय वाग् उक्तोच्चारिता, अतः सा यदि न वञ्चिता वञ्चिका यथा
            द्रोणाचार्येण स्वतनयाश्वत्थाममरणमायुष्मन् सत्यधनाश्वत्थामा हत इति पृष्टस्य
            युधिष्ठिरस्य प्रतिवचनं हस्तिनमभिसंधाय सत्यं हतोऽअश्वत्थामेति, <pb n="102"/> तद् इदमुक्तस्योत्तरं न युधिष्ठिरस्य स्वबोधं संक्रामयति --- स्वबोधो ह्यस्य
            हस्तिहननविषय इन्द्रियजन्मा, न चासौ संक्रान्तः किं त्वन्य एव तस्य
            तनयवधबोधो जात इति। भ्रान्ता वा भ्रान्तिजा वा, भ्रान्तिश्च विवक्षासमये वा
            ज्ञेयार्थावधारणसमये वा। प्रतिपत्त्या वन्ध्या प्रतिपत्तिवन्ध्या यथार्थान् प्रति
            म्लेच्छभाषा प्रतिपत्तिवन्ध्या, निष्प्रयोजना वा स्याद् इति यथानपेक्षिताभिधाना वाक्
            तत्र हि परत्र स्वबोधस्य संक्रान्तिरप्यसंक्रान्तिरेव निष्प्रयोजनत्वाद् इति।
            एवंलक्षणमपि सत्यं परापकारफलं सत्याभासं न तु सत्यमित्याह --- एषेति।
            तद्यथा सत्यतपसस्तस्करैः सार्थगमनं पृष्टस्य सार्थगमनाभिधानमिति।
            अभिधीयमानोच्चार्यमाणा। शेषं सुगमम्। अभावस्य भावाधीननिरूपणतया स्तेयलक्षणम्
            आह --- स्तेयमशास्त्रपूर्वकमिति। विशेषेण सामान्यं लक्ष्यत इत्यर्थः।
            मानसव्यापारपूर्वकत्वाद् वाचनिककायिकव्यापारयोः प्राधान्यान् मनोव्यापार
            उक्तोऽअस्पृहारूपमिति। ब्रह्मचर्यस्वरूपमाह --- गुप्तेति। संयतोपस्थोऽअपि हि
            स्त्रीप्रेक्षणतदालापकन्दर्पायतनतदङ्गस्पर्शनसक्तो न ब्रह्मचर्यवान् इति
            तन्निरासायोक्तं गुप्तेन्द्रियस्येति। इन्द्रियान्तराण्यपि तत्र लोलुपानि रक्षणीयानीति।
            अपरिग्रहस्वरूपमाह --- विषयाणामिति। तत्र सङ्गदोष उक्तो भोगाभ्यासमनु
            विवर्धन्ते रागाः कौशलानि चेन्द्रियाणामिति, हिंसालक्षणश्च दोषो नानुपहत्य भूतान्य्
            उपभोगः संभवतीति। अशास्त्रीयाणामयत्नोपनतानामपि विषयाणां
            निन्दितप्रतिग्रहादिरूपार्जनदोषदर्शनाच्छास्त्रीयाणामप्युपार्जितानां च
            रक्षणादिदोषदर्शनाद् अस्वीकरणमपरिग्रहः<seg n="2.30">॥२॰३०॥</seg>
            <pb n="103"/>
</p>

        </div>

        <div type="sutra">
          <p>जातिदेशकालसमयानवच्छिन्नाः सार्वभौमा महाव्रतम्<seg n="2.31">॥२॰३१॥</seg>
</p>
        </div>

        <div type="commentary">
          <p>सामान्यत उक्ता यादृशाः पुनर्योगिनामुपादेयास्तादृशान् वक्तुं सूत्रमवतारयति --- ते
            त्विति। जातिदेशकालसमयानवच्छिन्नाः सार्वभौमा महाव्रतम्। सर्वासु जात्यादिलक्षणासु
            भूमिषु विदिताः सार्वभौमाः। अहिंसादय इत्यन्यत्राप्यवच्छेद ऊहनीयः। सुगमं
              भाष्यम्<seg n="2.31">॥२॰३१॥</seg>
</p>

        </div>

        <div type="sutra">
          <p>शौचसंतोषतपःस्वाध्यायेश्वरप्रणिधानानि नियमाः<seg n="2.32">॥२॰३२॥</seg>
</p>
        </div>

        <div type="commentary">
          <p>शौचादिनियमान् आचष्टे --- शौचसंतोषतपःस्वाध्यायेश्वरप्रणिधानानि नियमाः। व्याचष्टे
            --- शौचमिति। आदिशब्देन गोमयादयो गृह्यन्ते। गोमूत्रयावकादि मेध्यं
            तस्याभ्यवहरणादि। आदिशब्दाद् ग्रासपरिमाणसंख्यानियमादयो ग्राह्याः।
            मेध्याभ्यवहरणादिजनितमिति वक्तव्ये मेध्याभ्यवहरणादि चेत्युक्तं कार्ये
            कारणोपचारात्। चित्तमला मदमानासूयादयस्तदपनयो मनःशौचम्। प्राणत्राणमात्रहेतोर्
            अभ्यधिकस्यानुपादित्सा संतोषः प्राग् एव स्वीकरणपरित्यागाद् इति शेषः। <pb n="104"/>
            काष्ठमौनमिङ्गितेनापि स्वाभिप्रायाप्रकाशनम्। अवचनमात्रमाकारमौनम्।
            परिक्षीणवितर्कजाल इति वितर्को वक्ष्यमाणः संशयविपर्ययौ वेति। एतावता
            शुद्धोऽअभिसंधिरुक्तः। एते च यमनियमा विष्णुपुराण उक्ताः ---</p>

          <p>"ब्रह्मचर्यमहिंसां च सत्यास्तेयापरिग्रहान्। सेवेत योगी निष्कामो योग्यतां स्वमनो
            नयन्॥ स्वाध्यायशौचसंतोषतपांसि नियतात्मवान्। कुर्वीत ब्रह्मणि तथा परस्मिन्
            प्रवणं मनः॥ एते यमाः सनियमाः पञ्च पञ्च प्रकीर्तिताः। विशिष्टफलदाः काम्या
            निष्कामानां (निष्कामाणां) विमुक्तिदाः" [<title n="6.7.36--38">विष्णुपुराणम्</title>
            ६॰७॰३६--३८] इति<seg n="2.32">॥२॰३२॥</seg>
</p>

        </div>

        <div type="sutra">
          <p>वितर्कबाधने प्रतिपक्षभावनम्<seg n="2.33">॥२॰३३॥</seg>
</p>
        </div>

        <div type="commentary">
          <p>"श्रेयांसि बहुविघ्नानि" इत्येषामपवादसंभवे तत्प्रतीकारोपदेशपरं सूत्रम्
            अवतारयति --- एतेषां यमनियमानामिति। सूत्रं --- वितर्कबाधने प्रतिपक्षभावनम्।
            वितर्काणां <pb n="105"/> भाष्ये नास्ति तिरोहितमिव किंचन<seg n="2.33">॥२॰३३॥</seg>
</p>

        </div>

        <div type="sutra">
          <p>वितर्का हिंसादयः कृतकारितानुमोदिता लोभक्रोधमोहपूर्वका मृदुमध्याधिमात्रा
            दुःखाज्ञानानन्तफला इति प्रतिपक्षभावनम्<seg n="2.34">॥२॰३४॥</seg>
</p>
        </div>

        <div type="commentary">
          <p>तत्र वितर्काणां स्वरूपप्रकारकारणधर्मफलभेदान् प्रतिपक्षभावानाविषयान्
            प्रतिपक्षभावनास्वरूपाभिधित्सया सूत्रेणाह --- वितर्का हिंसादयः कृतकारितानुमोदिता
            लोभक्रोधमोहपूर्वका मृदुमध्याधिमात्रा दुःखाज्ञानानन्तफला इति प्रतिपक्षभावनम्।
            व्याचष्टे --- तत्र हिंसेति। प्राणभृद्भेदस्यापरिसंख्येयत्वान् नियमविकल्पसमुच्चयाः
            संभविनो हिंसादिषु। तत्राधर्मतस्तमःसमुद्रेके सति
            चतुर्विधविपर्ययलक्षणस्याज्ञानस्याप्युदय इत्यज्ञानफलत्वमप्येतेषामिति।
            दुःखाज्ञानानन्तफलत्वमेव हि प्रतिपक्षभावनं तद्वशाद् एभ्यो निवृत्तेरिति। तद् एव
            प्रतिपक्षभावनं स्फोरयति --- वध्यस्य पश्वादेर्वीर्यं प्रयत्नं कायव्यापारहेतुं
              <pb n="106"/> प्रथममाक्षिपति यूपनियोजनेन। तेन हि पशोरप्रागल्भ्यं भवति।
            शेषमतिस्फुटम्<seg n="2.34">॥२॰३४॥</seg>
</p>

        </div>

        <div type="sutra">
          <p>अहिंसाप्रतिष्ठायां तत्संनिधौ वैरत्यागः<seg n="2.35">॥२॰३५॥</seg>
</p>
        </div>

        <div type="commentary">
          <p>उक्ता यमनियमास्तदपवादकानां च वितर्काणां प्रतिपक्षभावनातो हानिरुक्ता, संप्रत्य्
            अप्रत्यूहं यमनियमाभ्यासात् तत्सिद्धिपरिज्ञानसूचकानि चिह्नान्युपन्यस्यति
            यत्परिज्ञानाद् योगी तत्र तत्र कृतकृत्यः कर्तव्येषु प्रवर्तत इत्याह (ति) --- यदेति
            (प्रतिपक्षेति)। अहिंसाप्रतिष्ठायां तत्संनिधौ वैरत्यागः। शाश्वतिकविरोधा अप्य्
            अश्वमहिषमूषकमार्जाराहिनकुलादयोऽपि भगवतः प्रतिष्ठिताहिंसस्य संनिधानात्
            तच्चित्तानुकारिणो वैरं परित्यजन्तीति<seg n="2.35">॥२॰३५॥</seg>
</p>

        </div>

        <div type="sutra">
          <p>सत्यप्रतिष्ठायां क्रियाफलाश्रयत्वम्<seg n="2.36">॥२॰३६॥</seg>
</p>
        </div>

        <div type="commentary">
          <p>सत्यप्रतिष्ठायां क्रियाफलाश्रयत्वम्। क्रियासाध्यौ धर्माधर्मौ क्रिया तत्फलं च
            स्वर्गनरकादि ते एवाश्रयतीत्याश्रयस्तस्य भावस्तत्त्वं तद् अस्य भगवतो वाचो
            भवतीति। क्रियाश्रयत्वमाह --- धार्मिक इति। फलाश्रयत्वमाह --- स्वर्गमिति।
              अमोघाप्रतिहता<seg n="2.36">॥२॰३६॥</seg>
            <pb n="107"/>
</p>

        </div>

        <div type="sutra">
          <p>अस्तेयप्रतिष्ठायां सर्वरत्नोपस्थानम्<seg n="2.37">॥२॰३७॥</seg>
</p>
        </div>

        <div type="commentary">
          <p>अस्तेयप्रतिष्ठायां सर्वरत्नोपस्थानम्। सुबोधम्<seg n="2.37">॥२॰३७॥</seg>
</p>

        </div>

        <div type="sutra">
          <p>ब्रह्मचर्यप्रतिष्ठायां वीर्यलाभः<seg n="2.38">॥२॰३८॥</seg>
</p>
        </div>

        <div type="commentary">
          <p>ब्रह्मचर्यप्रतिष्ठायां वीर्यलाभः। वीर्यं सामर्थ्यं यस्य लाभाद् अप्रतिघान्
            अप्रतिघातान् गुणान् अणिमादीन् उत्कर्षयत्युपचिनोति। सिद्धश्च तारादिभिर् (तर्कादिभिर्)
            अष्टाभिः सिद्धिभिरूहाद्यपरनामभिरुपेतो विनेयेषु शिष्येषु ज्ञानं योगतदङ्गविषयम्
            आधातुं समर्थो भवतीति<seg n="2.38">॥२॰३८॥</seg>
</p>

        </div>

        <div type="sutra">
          <p>अपरिग्रहस्थैर्ये जन्मकथंतासंबोधः<seg n="2.39">॥२॰३९॥</seg>
</p>
        </div>

        <div type="commentary">
          <p>अपरिग्रहस्थैर्ये जन्मकथंतासंबोधः। निकायविशिष्टैर्देहेन्द्रियादिभिर्
            अभिसंबन्धो जन्म तस्य कथंता किंप्रकारता तस्याः संबोधः साक्षात्कारः
            सप्रकारातीन्द्रियशान्तोदिताव्यपदेश्यजन्मपरिज्ञानमिति यावत्। अतीतं जिज्ञासते ---
            कोऽअहमासमिति। तस्यैव प्रकारभेदमुत्पादे स्थितौ च जिज्ञासते --- कथमहम्
            आसमिति। वर्तमानस्य जन्मनः स्वरूपं जिज्ञासते --- किं स्विद् इति। शरीरं भौतिकं
            किं भूतानां समूहमात्रमाहोस्वित् तेभ्योऽअन्यद् इति। अत्रापि कथं स्विद् इत्य्
            अनुषञ्जनीयम्। क्वचित् तु पठ्यत एव। अनागतं जिज्ञासते --- के वा भविष्याम इति।
            अत्रापि कथं स्विद् इत्यनुषङ्गः। एवमस्येति। पूर्वान्तोऽअतीतः कालः परान्तो भविष्यन्
            मध्यो वर्तमानस्तेष्वात्मनो भावः शरीरादिसंबन्धस्तस्मिञ् जिज्ञासा ततश्च ज्ञानं,
            यो हि यद् इच्छति स तत् करोतीति न्यायात्<seg n="2.39">॥२॰३९॥</seg>
            <pb n="108"/>
</p>

        </div>

        <div type="sutra">
          <p>शौचात् स्वाङ्गजुगुप्सा परैरसंसर्गः<seg n="2.40">॥२॰४०॥</seg>
</p>
        </div>

        <div type="commentary">
          <p>शौचात् स्वाङ्गजुगुप्सा परैरसंसर्गः। अनेन बाह्यशौचसिद्धिसूचकं कथितम्<seg n="2.40">॥२॰४०॥</seg>
</p>

        </div>

        <div type="sutra">
          <p>सत्त्वशुद्धिसौमनस्यैकाग्र्येन्द्रियजयात्मदर्शनयोग्यत्वानि च<seg n="2.41">॥२॰४१॥</seg>
</p>
        </div>

        <div type="commentary">
          <p>आन्तरशौचसिद्धिसूचकमाह --- किं चेति।
            सत्त्वशुद्धिसौमनस्यैकाग्र्येन्द्रियजयात्मदर्शनयोग्यत्वानि च। चित्तमलानामाक्षालने
            चित्तसत्त्वममलं प्रादुर्भवति वैमल्यात् सौमनस्यं स्वच्छता स्वच्छं तदेकाग्रं
            ततो मनस्तन्त्राणामिन्द्रियाणां तज्जयाज् जयस्तत आत्मदर्शनयोग्यत्वं बुद्धिसत्त्वस्य
              भवतीति<seg n="2.41">॥२॰४१॥</seg>
</p>

        </div>

        <div type="sutra">
          <p>संतोषाद् अनुत्तमः सुखलाभः<seg n="2.42">॥२॰४२॥</seg>
</p>
        </div>

        <div type="commentary">
          <p>संतोषाद् अनुत्तमः सुखलाभः। न विद्यतेऽअस्माद् उत्तम इत्यनुत्त्मः। यथा चोक्तं
            ययातिना पूरौ यौवनमर्पयता ---</p>

          <p>"या दुस्त्यजा दुर्मतिभिर्या न जीर्यति जीर्यताम्। तां तृष्णां संत्यजन् प्राज्ञः
            सुखेनैवाभिपूर्यते" [महाभारतमादिपर्व ८५॰१४] इति॥</p>

          <p>तद् एतद् दर्शयति --- यच्च कामसुखं लोक इत्यादिना<seg n="2.42">॥२॰४२॥</seg>
            <pb n="109"/>
</p>

        </div>

        <div type="sutra">
          <p>कायेन्द्रियसिद्धिरशुद्धिक्षयात् तपसः<seg n="2.43">॥२॰४३॥</seg>
</p>
        </div>

        <div type="commentary">
          <p>तपःसिद्धिसूचकमाह --- कायेन्द्रियसिद्धिरशुद्धिक्षयात् तपसः। अशुद्धिलक्षणम्
            आवरणं तामसमधर्मादि। अणिमाद्या महिमा लघिमा प्राप्तिश्च। सुगमम्<seg n="2.43">॥२॰४३॥</seg>
</p>

        </div>

        <div type="sutra">
          <p>स्वाध्यायाद् इष्टदेवतासंप्रयोगः<seg n="2.44">॥२॰४४॥</seg>
</p>
        </div>

        <div type="commentary">
          <p>स्वाध्यायसिद्धिसूचकमाह --- स्वाध्यायाद् इष्टदेवतासंप्रयोगः। सुगमम्<seg n="2.44">॥२॰४४॥</seg>
</p>

        </div>

        <div type="sutra">
          <p>समाधिसिद्धिरीश्वरप्रणिधानात्<seg n="2.45">॥२॰४५॥</seg>
</p>
        </div>

        <div type="commentary">
          <p>समाधिसिद्धिरीश्वरप्रणिधानात्। न च वाच्यमीश्वरप्रणिधानाद् एव चेत् संप्रज्ञातस्य
            समाधेरङ्गिनः सिद्धिः कृतं सप्तभिरङ्गैरिति। ईश्वरप्रणिधानसिद्धौ दृष्टादृष्टाव्
            आन्तरव्यापारेण तेषामुपयोगात्। संप्रज्ञातसिद्धौ च संयोगपृथक्त्वेन दध्न इव
            क्रत्वर्थता पुरुषार्थता च। न चैवमनन्तरङ्गता धारणाध्यानसमाधीनां
            संप्रज्ञातसिद्धौ। संप्रज्ञातसमानगोचरतयाङ्गान्तरेभ्यो
           ऽतद्गोचरेभ्योऽअस्यान्तरङ्गत्वप्रतीतेः। ईश्वरप्रणिधानमपि ईश्वरगोचरं न
            संप्रज्ञेयगोचरमिति बहिरङ्गमिति सर्वमवदातम्। प्रजानातीति प्रज्ञापदव्युत्पत्तिर्
              दर्शिता<seg n="2.45">॥२॰४५॥</seg>
</p>

        </div>

        <div type="sutra">
          <p>स्थिरसुखमासनम्<seg n="2.46">॥२॰४६॥</seg>
</p>
        </div>

        <div type="commentary">
          <p>उत्तरसूत्रमवतारयति --- उक्ताः सह सिद्धिभिर्यमनियमाः। आसनादीनि वक्ष्यामः।
            तत्र --- स्थिरसुखमासनम्। स्थिरं निश्चलं यत् सुखं सुखावहं तद् आसनमिति <pb n="110"/> सूत्रार्थः। आस्यत आस्ते वानेनेत्यासनम्। तस्य प्रभेदान् आह --- तद्यथेति।
            पद्मासनं प्रसिद्धम्। स्थितस्यैकतरः पादो भून्यस्त एकतरश्चाकुञ्चितजानोरुपरि
            न्यस्त इत्येतद् वीरासनम्। पादतले वृषणसमीपे संपुटीकृत्य तस्योपरि पाणिकच्छपिकां
            कुर्यात् तद् भद्रासनम्। सव्यमाकुञ्चितं चरणं दक्षिणजङ्घोर्वन्तरे दक्षिणं
            चाकुञ्चितं वामजङ्घोर्वन्तरे निक्षिपेद् एतत् स्वस्तिकम्। उपविश्य श्लिष्टाङ्गुलिकौ
            श्लिष्टगुल्फौ भूमिश्लिष्टजङ्घोरुपादौ प्रसार्य दण्डासनमभ्यसेत्। योगपट्टकयोगात्
            सोपाश्रयम्। जानुप्रसारितबाहोः शयनं पर्यङ्कः। क्रौञ्चनिषदनादीनि क्रौञ्चादीनां
            निषण्णानां संस्थानदर्शनात् प्रत्येतव्यानि। पार्ष्ण्यग्रपादाभ्यां द्वयोराकुञ्चितयोर्
            अन्योन्यसंपीडनं समसंस्थानं, येन संस्थानेनावस्थितस्य स्थैर्यं सुखं च
            सिध्यति तद् आसनं स्थिरसुखम्। तद् एतद् भगवतः सूत्रकारस्य संमतं, तस्य
            विवरणं यथासुखं चेति<seg n="2.46">॥२॰४६॥</seg>
</p>

        </div>

        <div type="sutra">
          <p>प्रयत्नशैथिल्यानन्तसमापत्तिभ्याम्<seg n="2.47">॥२॰४७॥</seg>
</p>
        </div>

        <div type="commentary">
          <p>आसनस्वरूपमुक्त्वा तत्साधनमाह --- प्रयत्नशैथिल्यानन्तसमापत्तिभ्याम्।
            सांसिद्धिको हि प्रयत्नः शरीरधारको न योगाङ्गस्योपदेष्टव्यासनस्य कारणं तस्य
            तत्कारणत्व उपदेशवैयर्थ्यात् स्वरसत एव तत्सिद्धेः। तस्माद्
            उपदेष्टव्यस्यासनस्यायमसाधको विरोधी च स्वाभाविकः प्रयत्नस्तस्य च
            यादृच्छिकासनहेतुतयासननियमोपहन्तृत्वात्। तस्माद् उपदिष्टनियमासनमभ्यस्यता
            स्वाभाविकप्रयत्नशैथिल्याय प्रयत्न आस्थेयो नान्यथोपदिष्टमासनं सिध्यतीति
            स्वाभाविकप्रयत्नशैथिल्यमासनसिद्धिहेतुः। अनन्ते वा नागनायके
            स्थिरतरफणासहस्रविधृतविश्वंभरामण्डले समापन्नं चित्तमासनं
              निर्वर्तयतीति<seg n="2.47">॥२॰४७॥</seg>
</p>

        </div>

        <div type="sutra">
          <p>ततो द्वंद्वानभिघातः<seg n="2.48">॥२॰४८॥</seg>
</p>
        </div>

        <div type="commentary">
          <p>आसनविजयसूचकमाह --- ततो द्वंद्वानभिघातः। निगदव्याख्यातं भाष्यम्। आसनम्
            अप्युक्तं विष्णुपुराणे --- <pb n="111"/>
</p>

          <p>"एवं भद्रासनादीनां समास्थाय गुणैर्युतम्" इति [विष्णुपुराणम् ६॰७॰३९]<seg n="2.48">॥२॰४८॥</seg>
</p>

        </div>

        <div type="sutra">
          <p>तस्मिन् सति श्वासप्रश्वासयोर्गतिविच्छेदः प्राणायामः<seg n="2.49">॥२॰४९॥</seg>
</p>
        </div>

        <div type="commentary">
          <p>आसनानन्तरं तत्पूर्वकतां प्राणायामस्य दर्शयंस्तल्लक्षणमाह --- तस्मिन् सति
            श्वासप्रश्वासयोर्गतिविच्छेदः प्राणायामः। रेचकपूरककुम्भकेष्वस्ति श्वासप्रश्वासयोर्
            गतिविच्छेद इति प्राणायामसामान्यलक्षणमेतद् इति। तथा हि --- यत्र बाह्यो वायुर्
            आचम्यान्तर्धार्यते पूरके तत्रास्ति श्वासप्रश्वासयोर्गतिविच्छेदः। यत्रापि कौष्ठ्यो
            वायुर्विरेच्य बहिर्धार्यते रेचके तत्रास्ति श्वासप्रश्वासयोर्गतिविच्छेदः। एवं
            कुम्भकेऽअपीति। तद् एतद् भाष्येणोच्यते --- सत्यासनेति<seg n="2.49">॥२॰४९॥</seg>
</p>

        </div>

        <div type="sutra">
          <p>बाह्याभ्यन्तरस्तम्भवृत्तिर्देशकालसंख्याभिः परिदृष्टो दीर्घसूक्ष्मः<seg n="2.50">॥२॰५०॥</seg>
</p>
        </div>

        <div type="commentary">
          <p>प्राणायामविशेषत्रयलक्षणपरं सूत्रमवतारयति --- स त्विति।
            बाह्याभ्यन्तरस्तम्भवृत्तिर्देशकालसंख्याभिः परिदृष्टो दीर्घसूक्ष्मः। वृत्तिशब्दः
            प्रत्येकं संबध्यते। रेचकमाह --- यत्र प्रश्वासेति। पूरकमाह --- यत्र श्वासेति।
            कुम्भकमाह --- तृतीय इति। तद् एव स्फुटयति --- यत्रोभयोः श्वासप्रश्वासयोः सकृद्
            एव विधारकात् प्रयत्नाद् अभावो भवति न पुनः पूर्ववद्
            आपूरणप्रयत्नौघविधारकप्रयत्नो नापि रेचकप्रयत्नौघविधारकप्रयत्नोऽअपेक्ष्यते।
            किं तु यथा तप्त उपले निहितं जलं परिशुष्यत् सर्वतः संकोचमापद्यत एवमयम्
            अपि मारुतो वहनशीलो बलवद् विधारकप्रयत्ननिरुद्धक्रियः शरीर एव
            सूक्ष्मीभूतोऽअवतिष्ठते न तु पूरयति येन पूरकः। न तु रेचयति येन रेचक इति। <pb n="112"/> इयान् अस्य देशो विषयः प्रादेशवितस्तिहस्तादिपरिमितो निवातप्रदेश
            ईशीकातूलादिक्रियानुमितो बाह्य एवमान्तरोऽअप्यापादतलमामस्तकं
            पिपीलिकास्पर्शसदृशेनानुमितः स्पर्शेन। निमेषक्रियावच्छिन्नस्य कालस्य चतुर्थो भागः
            क्षणस्तेषामियत्तावधारणेनावच्छिन्नः। स्वजानुमण्डलं पाणिना त्रिः परामृश्य
            च्छोटिकावच्छिन्नः कालो मात्रा ताभिः षट्त्रिंशता मात्राभिः परिमितः प्रथम उद्घातो
            मृदुः। स एव द्विगुणीकृतो द्वितीयो मध्यमः। स एव त्रिगुणीकृतस्तृतीयस्तीव्रः। तम्
            इमं संख्यापरिदृष्टं प्राणायाममाह --- संख्याभिरिति। स्वस्थस्य हि पुंसः
            श्वासप्रश्वासक्रियावच्छिन्नेन कालेन यथोक्तच्छोटिकाकालः समानः।
            प्रथमोद्घातकर्मतां नीत उद्घातो विजितो वशीकृतो निगृहीतः। क्षणानामियत्ता कालो
            विवक्षितः। श्वासप्रश्वासेयत्ता संख्येति कथंचिद् भेदः। स खल्वयं प्रत्यहम्
            अभ्यस्तो दिवसपक्षमासादिक्रमेण देशकालप्रचयव्यापितया दीर्घः।
            परमनैपुण्यसमधिगमनीयतया च सूक्ष्मो न तु मन्दतया<seg n="2.50">॥२॰५०॥</seg>
</p>

        </div>

        <div type="sutra">
          <p>बाह्याभ्यन्तरविषयाक्षेपी चतुर्थः<seg n="2.51">॥२॰५१॥</seg>
</p>
        </div>

        <div type="commentary">
          <p>एवं त्रयो विशेषा लक्षिताः। चतुर्थं लक्षयति --- बाह्याभ्यन्तरविषयाक्षेपी
            चतुर्थः। व्याचष्टे --- देशकालसंख्याभिरिति। आक्षिप्तोऽभ्यासवशीकृताद् रूपाद्
            अवरोपितः सोऽअपि दीर्घसूक्ष्म एव तत्पूर्वको बाह्याभ्यन्तरविषयप्राणायामो
            देशकालसंख्यादर्शनपूर्वकः। न चासौ चतुर्थस्तृतीय इव सकृत्प्रयत्नाद् अह्नाय
            जायते किं त्वभ्यस्यमानस्तां तामवस्थामापन्नस्तत्तदवस्थाविजयानुक्रमेण
            भवतीत्याह --- भूमिजयाद् इति। ननूभयोर्गत्यभावः स्तम्भवृत्तावप्यस्तीति
            कोऽअस्माद् अस्य विशेष इत्यत आह --- तृतीय इति। अनालोचनपूर्वः
            सकृत्प्रयत्ननिर्वर्तितस् <pb n="113"/> तृतीयः। चतुर्थस्त्वालोचनपूर्वो
            बहुप्रयत्ननिर्वर्तनीय इति विशेषः। तयोः पूरकरेचकयोर्विषयोऽअनालोचितोऽअयं तु
            देशकालसंख्याभिरालोचित इत्यर्थः<seg n="2.51">॥२॰५१॥</seg>
</p>

        </div>

        <div type="sutra">
          <p>ततः क्षीयते प्रकाशावरणम्<seg n="2.52">॥२॰५२॥</seg>
</p>
        </div>

        <div type="commentary">
          <p>प्राणायामस्यावान्तरप्रयोजनमाह --- ततः क्षीयते प्रकाशावरणम्। आव्रियतेऽअनेन
            बुद्धिसत्त्वप्रकाश इत्यावरणं क्लेशः पाप्मा च। व्याचष्टे --- प्राणायामान् इति।
            ज्ञायतेऽअनेनेति ज्ञानं बुद्धिसत्त्वप्रकाशो विवेकस्य ज्ञानं विवेकज्ञानम्। विवेकज्ञानम्
            आवृणोतीति विवेकज्ञानावरणीयम्। भव्यगेयप्रवचनीयादीनां (<title n="3.4.68">पाणिनिसूत्रम्</title> ३॰४॰६८) कर्तरि निपातनस्य प्रदर्शनार्थत्वात्
            कोपनीयरञ्जनीयवद् अत्रापि कर्तरि कृत्यप्रत्ययः। कर्मशब्देन तज्जन्यमपुण्यं
            तत्कारणं क्लेशं [च] लक्षयति। अत्रैवागमिनामनुमतिमाह --- यत् तद् आचक्षत इति।
            महामोहो रागः, तदविनिर्भागवर्तिन्यविद्यापि तद्ग्रहणेन गृह्यते। अकार्यमधर्मः।
            ननु प्राणायाम एव चेत् पाप्मानं क्षिणोति कृतं तर्हि तपसेत्यत आह --- दुर्बलं
            भवतीति। न तु सर्वथा क्षीयतेऽअतस्तत्प्रक्षयाय तपोऽअपेक्ष्यत इति। अत्राप्यागमिनाम्
            अनुमतिमाह --- तथा चोक्तमिति।</p>

          <p>मनुरप्याह --- "प्राणायमैर्दहेद् दोषान्" (<title n="6.72">मनुस्मृतिः</title> ६॰७२)
            इति।</p>

          <p>प्राणायामस्य योगाङ्गता विष्णुपुराणोक्ता --- <pb n="114"/>
</p>

          <p>"प्राणाख्यमनिलं वश्यमभ्यासात् कुरुते तु यः। प्राणायामः स विज्ञेयः सबीजोऽअबीज
            एव च॥ परस्परेणाभिभवं प्राणापानौ यदानिलौ। कुरुतस्तद्विधानेन तृतीयं
            संयमात् तयोः" (<title n="6.7.40--41">विष्णुपुराणम्</title> ६॰७॰४०--४१) इति<seg n="2.52">॥२॰५२॥</seg>
</p>

        </div>

        <div type="sutra">
          <p>धारणासु च योग्यता मनसः<seg n="2.53">॥२॰५३॥</seg>
</p>
        </div>

        <div type="commentary">
          <p>किं च --- धारणासु च योग्यता मनसः। प्राणायामो हि मनः स्थिरीकुर्वन् धारणासु
            योग्यं करोति<seg n="2.53">॥२॰५३॥</seg>
</p>

        </div>

        <div type="sutra">
          <p>स्वविषयासंप्रयोगे चित्तस्वरूपानुकार इवेन्द्रियाणां प्रत्याहारः<seg n="2.54">॥२॰५४॥</seg>
</p>
        </div>

        <div type="commentary">
          <p>तद् एवं यमादिभिः संस्कृतः संयमाय प्रत्याहारमारभते। तस्य लक्षणसूत्रम्
            अवतारयितुं पृच्छति --- अथेति। स्वविषयासंप्रयोगे चित्तस्वरूपानुकार इवेन्द्रियाणां
            प्रत्याहारः। चित्तमपि मोहनीयरञ्जनीयकोपनीयैः शब्दादिभिर्विषयैर्न
            संप्रयुज्यते तदसंप्रयोगाच्चक्षुरादीन्यपि न संप्रयुज्यन्त इति सोऽअयमिन्द्रियाणां
            चित्तस्वरूपानुकारः। यत् पुनस्तत्त्वं चित्तमभिनिविशते न तदिन्द्रियाणि
            बाह्यविषयाणीत्यननुकारोऽअपि। अत उक्तमनुकार इवेति। स्वविषयासंप्रयोगस्य
            साधारणस्य धर्मस्य चित्तानुकारनिमित्तत्वं सप्तम्या दर्शयति --- स्वेति। अनुकारं
            विवृणोति --- चित्तनिरोध इति। द्वयोर्निरोधहेतुश्च प्रयत्नस्तुल्य इति सादृश्यम्।
            अत्रैव दृष्टान्तमाह --- यथा मधुकरराजमिति। दार्ष्टान्तिके <pb n="115"/> योजयति
            --- तथेति। अत्रापि विष्णुपुराणवाक्यम् ---</p>

          <p>"शब्दादिष्वनुषक्तानि निगृह्याक्षाणि योगवित्। कुर्याच्चित्तानुकारीणि प्रत्याहारपरायणः"॥
              (<title n="6.7.43">विष्णुपुराणम्</title> ६॰७॰४३)</p>

          <p>तस्य प्रयोजनं तत्रैव दर्शितम् ---</p>

          <p>"वश्यता परमा तेन जायते निश्चलात्मनाम्। इन्द्रियाणामवश्यैस्तैर्न योगसाधकः"
              (<title n="6.7.44">विष्णुपुराणम्</title> ६॰७॰४४) इति<seg n="2.54">॥२॰५४॥</seg>
</p>

        </div>

        <div type="sutra">
          <p>ततः परमा वश्यतेन्द्रियाणाम्<seg n="2.55">॥२॰५५॥</seg>
</p>
        </div>

        <div type="commentary">
          <p>(इति श्रीपतञ्जलिविरचितयोगसूत्रेषु द्वितीयः साधनपादः<seg n="2">॥२॥</seg>)</p>

          <p>अस्यानुवादकं सूत्रम् --- ततः परमा वश्यतेन्द्रियाणाम्। ननु सन्ति किमन्या अपरमा
            इन्द्रियाणां वश्यता या अपेक्ष्य परमेयमुच्यते, अद्धा ता दर्शयति --- शब्दादिष्विति।
            एतद् एव विवृणोति --- सक्ती रागो व्यसनम्। कया व्युपत्त्या (व्युत्पत्त्या), व्यस्यति क्षिपति
            निरस्यत्येनं श्रेयस इति। तदभावोऽअव्यसनं वश्यता। अपरामपि वश्यतामाह ---
            अविरुद्धा श्रुत्याद्यविरुद्धशब्दादिसेवनं तद्विरुद्धेष्वप्रवृत्तिः, सैव न्याय्या न्यायाद्
            अनपेता यतः। अपरामपि वश्यतामाह --- शब्दादिसंप्रयोग इति। शब्दादिष्विन्द्रियाणां
            संप्रयोगः स्वेच्छया भोग्येषु खल्वयं स्वतन्त्रो न भोग्यतन्त्र इत्यर्थः। अपराम्
            अपि वश्यतामाह --- रागद्वेषाभावे सुखदुःखशून्यं माध्यस्थ्येन शब्दादिज्ञानमित्य्
            एके। सूत्रकाराभिमतां वश्यतां परमर्षिसंमतामाह --- चित्तस्यैकाग्र्यात् सहेन्द्रियैर्
            अप्रवृत्तिरेव शब्दादिष्विति जैगीषव्यः। अस्याः परमतामाह --- परमा त्विति। तुशब्दो
            वश्यतान्तरेभ्यो विशिनष्टि। वश्यतान्तराणि हि विषयाशीविषसंप्रयोगशालितया
            क्लेशविषसंपर्कशङ्कां नापक्रामन्ति। न हि विषविद्यावित्प्रकृष्टोऽअपि वशीकृतभुजंगमो
            भुजंगममङ्के निधाय स्वपिति विश्रब्धः। इयं तु वश्यता
            विदूरीकृतनिखिलविषयव्यतिषङ्गा <pb n="116"/> निराशङ्कतया परमेत्युच्यते।
            नेतरेन्द्रियजयवद् इति। यथा यतमानसंज्ञायामेकेन्द्रियजयेऽअपीन्द्रियान्तरजयाय
            प्रयत्नान्तरमपेक्षन्ते न चैवं चित्तनिरोधे बाह्येन्द्रियनिरोधाय
            प्रयत्नान्तरापेक्षेत्यर्थः<seg n="2.55">॥२॰५५॥</seg>
</p>

          <p>क्रियायोगं जगौ क्लेशान् विपाकान् कर्मणामिह। तद्दुःखत्वं तथा व्यूहान् पादे योगस्य
              पञ्चकम्<seg n=" iti//1">॥ इति॥१॥</seg>
</p>

          <p>इति श्रीवाचस्पतिमिश्रविरचितायां पातञ्जलयोगसूत्रभाष्यव्याख्यायां द्वितीयः
              साधनपादः<seg n="2">॥२॥</seg>
            <pb n="117"/>
</p>
        </div>

      </div>
      <!-- end of pādaḥ -->


      <div n="3" type="chapter">
        <head>(तत्र तृतीयो विभूतिपादः।)</head>



        <div type="sutra">
          <p>देशबन्धश्चित्तस्य धारणा<seg n="3.1">॥३॰१॥</seg>
</p>
        </div>

        <div type="commentary">
          <p>प्रथमद्वितीयपादाभ्यां समाधिस्तत्साधनं चोक्तम्। तृतीयपादे तत्प्रवृत्त्यनुगुणाः
            श्रद्धोत्पादहेतवो विभूतयो वक्तव्याः। ताश्च संयमसाध्याः। संयमश्च
            धारणाध्यानसमाधिसमुदाय इति विभूतिसाधनतया पञ्चभ्यश्च योगाङ्गेभ्यो
            बहिरङ्गेभ्योऽअस्याङ्गत्रयस्यान्तरङ्गतया विशेषज्ञापनार्थमत्र त्रयस्योपन्यासः।
            तत्रापि च धारणाध्यानसमाधीनां कार्यकारणभावेन नियतपौर्वापर्यत्वात्
            तदनुरोधेनोपन्यासे क्रम इति प्रथमं धारणा लक्षणीयेत्याह --- उक्तानीति।
            देशबन्धश्चित्तस्य धारणा। आध्यात्मिकदेशमाह --- नाभिचक्र इति। आदिशब्देन
            ताल्वादयो ग्राह्याः। बन्धः संबन्धः। बाह्यदेशमाह --- बाह्य इति। बाह्ये च न
            स्वरूपेण चित्तस्य संबन्धः संभवतीत्युक्तं वृत्तिमात्रेण ज्ञानमात्रेणेति। अत्रापि
            पुराणम् ---</p>

          <p>"प्राणायामेन पवनं प्रत्याहारेण चेन्द्रियम्। वशीकृत्य ततः कुर्याच्चित्तस्थानं
            शुभाश्रये" [विष्णुपुराणम् ६॰७॰४५]</p>

          <p>शुभाश्रया बाह्या हिरण्यगर्भवासवप्रजापतिप्रभृतयः। इदं च तत्रोक्तम् ---</p>

          <p>"मूर्तं भगवतो रूपं सर्वोपाश्रयनिःस्पृहम्। एषा वै धारणा ज्ञेया यच्चित्तं तत्र
            धार्यते॥ तच्च मूर्तं हरे रूपं यद् विचिन्त्यं नराधिप। तच्छ्रूयतामनाधारा
            धारणा नोपपद्यते॥ प्रसन्नवदनं चारुपद्मपत्रनिभेक्षणम्। सुकपोलं
            सुविस्तीर्णललाटफलकोज्ज्वलम्॥ समकर्णान्तविन्यस्तचारुकुण्डलभूषणम्। कम्बुग्रीवं
            सुविस्तीर्णश्रीवत्साङ्कितवक्षसम्॥ वलीविभङ्गिना मग्ननाभिना चोदरेण च।
            प्रलम्बाष्टभुजं विष्णुमथवापि चतुर्भुजम्॥ <pb n="118"/> समस्थितोरुजङ्घं च
            स्वस्तिकाङ्घ्रिवराम्बुजम्। चिन्तयेद् ब्रह्मभूतं तं पीतनिर्मलवाससम्॥
            किरीटचारुकेयूरकटकादिविभूषितम्। शार्ङ्गचक्रगदाखड्गशङ्खाक्षवलयान्वितम्॥
            चिन्तयेत् तन्मयो योगी समाधायात्ममानसम्। तावद् यावद् दृढीभूता तत्रैव नृप
            धारणा॥ एतद् आतिष्ठतोऽअन्यद् वा स्वेच्छया कर्म कुर्वतः। नापयाति यदा चित्तं सिद्धां
            मन्येत तां तदा" [विष्णुपुराणम् ६॰७॰७७--८५] इति<seg n="3.1">॥३॰१॥</seg>
</p>
        </div>

        <div type="sutra">
          <p>तत्र प्रत्ययैकतानता ध्यानम्<seg n="3.2">॥३॰२॥</seg>
</p>
        </div>

        <div type="commentary">
          <p>धारणासाध्यं ध्यानं लक्षयति --- तत्र प्रत्ययैकतानता ध्यानम्।
            एकतानतैकाग्रता। सुगमं भाष्यम्। अत्रापि पुराणम् ---</p>

          <p>"तद्रूपप्रत्ययैकाग्र्यसंततिश्चान्यनिःस्पृहा। तद् ध्यानं प्रथमैरङ्गैः षड्भिर्
            निष्पाद्यते नृप" [विष्णुपुराणम् ६॰७॰८९] इति<seg n="3.2">॥३॰२॥</seg>
</p>

        </div>

        <div type="sutra">
          <p>तद् एवार्थमात्रनिर्भासं स्वरूपशून्यमिव समाधिः<seg n="3.3">॥३॰३॥</seg>
</p>
        </div>

        <div type="commentary">
          <p>ध्यानसाध्यं समाधिं लक्षयति --- तद् एवार्थमात्रनिर्भासं स्वरूपशून्यमिव
            समाधिः। व्याचष्टे --- ध्यानमेवेति। ध्येयाकारनिर्भासमिति। ध्येयाकारस्यैव निर्भासो
            न ध्यानाकारस्येति। अत एवाह --- शून्यमिति। ननु शून्यं चेत् कथं ध्येयं प्रकाशेतेत्य्
            अत आह --- इवेति। अत्रैव हेतुमाह --- ध्येयस्वभावावेशाद् इति। अत्रापि पुराणम् ---</p>

          <p>"तस्यैव कल्पनाहीनं स्वरूपग्रहणं हि यत्। मनसा ध्याननिष्पाद्यं समाधिः
            सोऽअभिधीयते" [विष्णुपुराणम् ६॰७॰९०] इति॥</p>

          <p>ध्येयाद् ध्यानस्य भेदः कल्पना तद्धीनमित्यर्थः। अष्टाङ्गयोगमुक्त्वा खाण्डिक्याय
            केशिध्वज उपसंजहार --- <pb n="119"/>
</p>

          <p>"क्षेत्रज्ञः करणी ज्ञानं करणं तद् अचेतनम्। निष्पाद्य मुक्तिकार्यं वै कृतकृत्यं
            निवर्तते" [विष्णुपुराणम् ६॰७॰९२] इति<seg n="3.3">॥३॰३॥</seg>
</p>

        </div>

        <div type="sutra">
          <p>त्रयमेकत्र संयमः<seg n="3.4">॥३॰४॥</seg>
</p>
        </div>

        <div type="commentary">
          <p>धारणाध्यानसमाधिरित्येतत्त्रयस्य तत्र तत्र नियुज्यमानस्य
            प्रातिस्विकसंज्ञोच्चारणे गौरवं स्याद् इति लाघवार्थं परिभाषासूत्रमवतारयति ---
            त्रयमेकत्र संयमः। व्याचष्टे --- एकविषयाणीति (तद् एतद् इति)। वाचकत्वशङ्काम्
            अपनयति --- तद् अस्येति। तन्त्र्यते व्युत्पाद्यते योगो येन शास्त्रेण तत् तन्त्रं तद्भवा
            तान्त्रिकी। संयमप्रदेशाः "परिणामत्रयसंयमात्-" [योगसूत्रम् ३॰१६] इत्येवमादयः<seg n="3.4">॥३॰४॥</seg>
</p>

        </div>

        <div type="sutra">
          <p>तज्जयात् प्रज्ञालोकः<seg n="3.5">॥३॰५॥</seg>
</p>
        </div>

        <div type="commentary">
          <p>संयमविजयस्याभ्याससाधनस्य फलमाह --- तज्जयात् प्रज्ञालोकः।
            प्रत्ययान्तरानभिभूतस्य निर्मलप्रवाहेऽअवस्थानमालोकः प्रज्ञायाः। सुगमं
              भाष्यम्<seg n="3.5">॥३॰५॥</seg>
</p>

        </div>

        <div type="sutra">
          <p>तस्य भूमिषु विनियोगः<seg n="3.6">॥३॰६॥</seg>
</p>
        </div>

        <div type="commentary">
          <p>क्व पुनर्विनियुक्तस्य संयमस्य फलमेतद् इत्यत आह --- तस्य भूमिषु विनियोगः।
            भूमिं विशेषयति भाष्यकारः --- तस्येति। जिताया भूमेर्यानन्तरा भूमिरवस्थाजिता
            तत्र विनियोगः। स्थूलविषये सवितर्के समाधौ वशीकृते संयमेन संयमस्याविजिते
            निर्वितर्के विनियोगः। तस्मिन्नपि वशीकृते सविचारे विनियोगः। एवं निर्विचारे विनियोग
            इत्यर्थः। अत एव स्थूलविषयसमापत्तिसिद्धौ सत्यां पुराणे
            तत्तदायुधभूषणापनयेन सूक्ष्मविषयः समाधिरवतारितः ---</p>

          <p>"ततः शङ्खगदाचक्रशार्ङ्गादिरहितं बुधः। चिन्तयेद् भगवद्रूपं प्रशान्तं
            साक्षसूत्रकम्॥ <pb n="120"/> यदा च धारणा तस्मिन्नवस्थानवती ततः।
            किरीटकेयूरमुखैर्भूषणै रहितं स्मरेत्॥ तदैकावयवं देवं सोऽअहं चेति पुनर्
            बुधः। कुर्यात् ततो ह्यहमिति प्रणिधानपरो भवेत्॥" [विष्णुपुराणम् ६॰७॰८६--८८]
            इति॥</p>

          <p>कस्मात् पुनरधरां भूमिं विजित्योत्तरां विजयते विपर्ययः कस्मान् न भवतीत्यत
            आह --- न ह्यजिताधरभूमिरिति। न हि शिलाह्रदाद् गङ्गां प्रति प्रस्थितोऽअप्राप्य
            मेघवनं गङ्गां प्राप्नोति। ईश्वरप्रसादाज् जितोत्तरभूमिकस्य चेति कस्मात्
            तदर्थस्योत्तरभूमिविजयस्य प्रत्यासन्नस्यान्यत एवेश्वरप्रणिधानाद् एवावगतत्वात्।
            निष्पादितक्रिये कर्मण्यविशेषाधायिनः साधनस्य साधनन्यायातिपाताद् इति। स्याद् एतद्
            आगमतः सामान्यतोऽअवगतानामप्यवान्तरभूमिभेदानां कुतः पौर्वापर्यावगतिरित्यत
            आह --- भूमेरस्या इति। जितः पूर्वो योग उत्तरस्य योगस्य ज्ञानप्रवृत्त्यधिगमहेतुः।
            अवस्थैवावस्थावान् इत्यभिप्रेत्यैतद् द्रष्टव्यम्<seg n="3.6">॥३॰६॥</seg>
</p>

        </div>

        <div type="sutra">
          <p>त्रयमन्तरङ्गं पूर्वेभ्यः<seg n="3.7">॥३॰७॥</seg>
</p>
        </div>

        <div type="commentary">
          <p>कस्मात् पुनर्योगाङ्गत्वाविशेषेऽअपि संयमस्य तत्र तत्र विनियोगो नेररेषां पञ्चानाम्
            इत्यत आह --- त्रयमन्तरङ्गं पूर्वेभ्यः। तद् इदं साधनत्रयं
            साध्यसमानविषयत्वेनान्तरङ्गं न त्वेवं यमादयस्तस्मात् ते बहिरङ्गा इत्यर्थः<seg n="3.7">॥३॰७॥</seg>
            <pb n="121"/>
</p>

        </div>

        <div type="sutra">
          <p>तद् अपि बहिरङ्गं निर्बीजस्य<seg n="3.8">॥३॰८॥</seg>
</p>
        </div>

        <div type="commentary">
          <p>साधनत्रयस्य संप्रज्ञात एवान्तरङ्गत्वं न त्वसंप्रज्ञाते तस्य निर्बीजतया तैः
            सह समानविषयत्वाभावात् तेषु चिरनिरुद्धेषु
            संप्रज्ञातपरमकाष्ठापरनामज्ञानप्रसादरूपपरवैराग्यानन्तरमुत्पादाच्चेत्याह ---
            तद् इति। तद् अपि बहिरङ्गं निर्बीजस्य। समानविषयत्वमन्तरङ्गत्वप्रयोजकमिह न
            तु तदनन्तरभावस्तस्य बहिरङ्गेश्वरप्रणिधानवर्तितया सव्यभिचारत्वाद् इति स्थिते
            सव्यभिचारमप्यन्तरङ्गलक्षणं तदनन्तरभावित्वमस्य नास्ति। तस्माद्
            दूरापेतान्तरङ्गता संयमस्यासंप्रज्ञात इति दर्शयितुं तदभावे भावाद् इत्युक्तम्<seg n="3.8">॥३॰८॥</seg>
</p>

        </div>

        <div type="sutra">
          <p>व्युत्थाननिरोधसंस्कारयोरभिभवप्रादुर्भावौ निरोधक्षणचित्तान्वयो
              निरोधपरिणामः<seg n="3.9">॥३॰९॥</seg>
</p>
        </div>

        <div type="commentary">
          <p>परिणामत्रयसंयमाद् इत्यत्रोपयोक्ष्यमाणपरिणामत्रयं प्रतिपिपादयिषुर्
            निर्बीजप्रसङ्गेन पृच्छति --- अथेति। व्युत्थानसंप्रज्ञातयोश्चित्तस्य
            स्फुटतरपरिणामभेदप्रचयानुभवान् न प्रश्नावतारो निरोधे तु नानुभूयते परिणामः।
            न चाननुभूयमानो नास्ति, चित्तस्य त्रिगुणतया चलत्वेन गुणानां क्षणमप्य्
            अपरिणामस्यासंभवाद् इत्यर्थः। प्रश्नोत्तरं सूत्रम् --- व्युत्थाननिरोधसंस्कारयोर्
            अभिभवप्रादुर्भावौ निरोधक्षणचित्तान्वयो निरोधपरिणामः। असंप्रज्ञातं समाधिम्
            अपेक्ष्य संप्रज्ञातो व्युत्थानम्। निरुध्यतेऽनेनेति निरोधो ज्ञानप्रसादः परं वैराग्यं
            तयोर्व्युत्थाननिरोधसंस्कारयोरभिभवप्रादुर्भावौ। तत्र
            व्युत्थानसंस्कारस्याभिभवो निरोधसंस्कारस्याविर्भावश्चित्तस्य धर्मिणो
            निरोधक्षणस्य निरोधावसरस्य द्वयोरवस्थयोरन्वयः। न हि चित्तं धर्मि
            संप्रज्ञातावस्थायामसंप्रज्ञातावस्थायां च संस्काराभिभवप्रादुर्भावयोः स्वरूपेण
            भिद्यत इति। ननु यथोत्तरे क्लेशा अविद्यामूला अविद्यानिवृत्तौ निवर्तन्त इति न तु
            तन्निवृत्तौ पृथक् प्रयत्नान्तरमास्थीयत एवं व्युत्थानप्रत्ययमूलाः संस्कारा
            व्युत्थानप्रत्ययनिवृत्तावेव <pb n="122"/> निवर्तन्त इति तन्निवृत्तौ न
            निरोधसंस्कारोऽअपेक्षितव्य इत्यत आह --- व्युत्थानसंस्कारा इति। न
            कारणमात्रनिवृत्तिः कार्यनिवृत्तिहेतुर्मा भूत् कुविन्दनिवृत्तावपि पटस्य निवृत्तिरपि
            तु यत्कारणात्मकं यत्कार्यं तत्कारणनिवृत्तौ तत्कार्यनिवृत्तिः। उत्तरे च क्लेशा
            अविद्यात्मान इत्युक्तमतस्तन्निवृत्तौ तेषां निवृत्तिरुपपन्ना। न त्वेवं
            प्रत्ययात्मानः संस्काराश्चिरनिरुद्धे प्रत्यये संप्रति स्मरणदर्शनात्। तस्मात्
            प्रत्ययनिवृत्तावपि तन्निवृत्तौ निरोधसंस्कारप्रचय एवोपासनीय इत्यर्थः। सुगमम्
              अन्यत्<seg n="3.9">॥३॰९॥</seg>
</p>

        </div>

        <div type="sutra">
          <p>तस्य प्रशान्तवाहिता संस्कारात्<seg n="3.10">॥३॰१०॥</seg>
</p>
        </div>

        <div type="commentary">
          <p>सर्वथा व्युत्थानसंस्काराभिभवे तु बलवता निरोधसंस्कारेण चित्तस्य कीदृशः
            परिणाम इत्यत आह --- तस्य प्रशान्तवाहिता संस्कारात्।
            व्युत्थानसंस्कारमलरहितनिरोधसंस्कारपरम्परामात्रवाहिता प्रशान्तवाहिता। कस्मात्
            पुनः संस्कारपाटवमपेक्षते न तु संस्कारमात्रमित्यत आह --- तत्संस्कारमान्द्य
            इति। तद् इति निरोधं परामृशति। ये तु नाभिभूयत इति पठन्ति ते तदा व्युत्थानं
              परामृशन्ति<seg n="3.10">॥३॰१०॥</seg>
</p>

        </div>

        <div type="sutra">
          <p>सर्वार्थतैकाग्रतयोः क्षयोदयौ चित्तस्य समाधिपरिणामः<seg n="3.11">॥३॰११॥</seg>
</p>
        </div>

        <div type="commentary">
          <p>संप्रज्ञातसमाधिपरिणामावस्थां चित्तस्य दर्शयति --- सर्वार्थतैकाग्रतयोः
            क्षयोदयौ चित्तस्य समाधिपरिणामः। विक्षिप्तता सर्वार्थता। सन् न विनश्यतीति क्षयस्
            तिरोभावो नासद् उत्पद्यत इति उदय आविर्भावः। स्वात्मभूतयोः सर्वार्थतैकाग्रतयोर्
            धर्मयोर्यावपायोपजनौ <pb n="123"/> सर्वार्थताया अपाय एकाग्रताया उपजनस्तयोर्
            अनुगतं चित्तं समाधीयते पूर्वापरीभूतसाध्यमानसमाधिविशेषणं भवतीति<seg n="3.11">॥३॰११॥</seg>
</p>

        </div>

        <div type="sutra">
          <p>ततः पुनः शान्तोदितौ तुल्यप्रत्ययौ चित्तस्यैकाग्रतापरिणामः<seg n="3.12">॥३॰१२॥</seg>
</p>
        </div>

        <div type="commentary">
          <p>ततः पुनः शान्तोदितौ तुल्यप्रत्ययौ चित्तस्यैकाग्रतापरिणामः। पुनः समाधेः
            पूर्वापरीभूताया अवस्थायाः समाधिनिष्पत्तौ सत्यां शान्तोदितावतीतवर्तमानौ, तुल्यौ
            च तौ प्रत्ययौ चेति तुल्यप्रत्ययौ। एकाग्रतायां तु द्वयोः सादृश्यम्। समाहितचित्तस्येति
            समाधिनिष्पत्तिर्दर्शिता। तथैवैकाग्रमेव। अवधिमाह --- आ समाधिभ्रेषाद् भ्रंशाद्
              इति<seg n="3.12">॥३॰१२॥</seg>
</p>

        </div>

        <div type="sutra">
          <p>एतेन भूतेन्द्रियेषु धर्मलक्षणावस्थापरिणामा व्याख्याताः<seg n="3.13">॥३॰१३॥</seg>
</p>
        </div>

        <div type="commentary">
          <p>प्रासङ्गिकं च वक्ष्यमाणौपयिकं च भूतेन्द्रियपरिणामं विभजते --- एतेन
            भूतेन्द्रियेषु धर्मलक्षणावस्थापरिणामा व्याख्याताः। व्याचष्टे --- एतेनेति। ननु
            चित्तपरिणतिमात्रमुक्तं न तु तत्प्रकारा धर्मलक्षणावस्थापरिणामास्तत् कथं तेषाम्
            अतिदेश इत्यत आह --- तत्र व्युत्थाननिरोधयोरिति। धर्मलक्षणावस्थाशब्दाः परं
            नोच्चारिता न तु धर्मलक्षणावस्थापरिणामा नोक्ता इति संक्षेपार्थः। तथा हि
            व्युत्थाननिरोधसंस्कारयोरित्यत्रैव सूत्रे धर्मपरिणाम उक्तः। इमं च
            धर्मपरिणामं दर्शयता तेनैव धर्माधिकरणो <pb n="124"/> लक्षणपरिणामोऽअपि
            सूचित एवेत्याह --- लक्षणपरिणाम इति। लक्ष्यतेऽनेनेति लक्षणं कालभेदः। तेन हि
            लक्षितं वस्तु वस्त्वन्तरेभ्यः कालान्तरयुक्तेभ्यो व्यवच्छिद्यत इति। निरोधस्
            त्रिलक्षणः। अस्यैव व्याख्यानं त्रिभिरध्वभिर्युक्तः। अध्वशब्दः कालवचनः। स
            खल्वनागतलक्षणमध्वानं प्रथमं हित्वा, तत् किमध्ववद्धर्मत्वमप्यतिपतति
            नेत्याह --- धर्मत्वमनतिक्रान्तो वर्तमानलक्षणं प्रतिपन्नः। य एव
            निरोधोऽअनागत आसीत् स एव संप्रति वर्तमानो न तु निरोधोऽनिरोध इत्यर्थः।
            वर्तमानतास्वरूपव्याख्यानम् --- यत्रास्य स्वरूपेण स्वोचितार्थक्रियाकारिणा
            रूपेणाभिव्यक्तिः समुदाचारः। एषोऽअस्य प्रथममनागतमध्वानमपेक्ष्य
            द्वितीयोऽअध्वा। स्याद् एतद् अनागतमध्वानं हित्वा चेद् वर्तमानतामापन्नस्तां च
            हित्वातीततामापत्स्यते हन्त भोरध्वनामुत्पादविनाशौ स्याताम्। न चेष्येते, न ह्यसत
            उत्पादो नापि सतो विनाश इत्यत आह --- न चातीतानागताभ्यां सामान्यात्मनावस्थिताभ्यां
            वियुक्त इति। अनागतस्य निरोधस्य वर्तमानतालक्षणं दर्शयित्वा
            वर्तमानव्युत्थानस्यातीततां तृतीयमध्वानमाह --- तथा व्युत्थानमिति। तत् किं
            निरोध एवानागतो न व्युत्थानं नेत्याह --- एवं पुनर्व्युत्थानमिति।
            व्युत्थानजात्यपेक्षया पुनर्भावो न व्यक्त्यपेक्षया। न ह्यतीतं पुनर्भवतीति।
            स्वरूपाभिव्यक्तिरर्थक्रियाक्षमस्याविर्भावः। स चैवंलक्षणपरिणाम उक्तस्
            तज्जातीयेषु पौनःपुन्येन वर्तत इत्यत आह --- एवं पुनरिति। <pb n="125"/>
            धर्मपरिणामसूचितमेवावस्थापरिणाममाह --- तथेति। धर्माणां वर्तमानाध्वनां
            बलवत्त्वाबलवत्त्वे अवस्था तस्याः प्रतिक्षणं तारतम्यं परिणामः। उपसंहरति ---
            एष इति। परिणामभेदानां संबन्धिभेदान् निर्धारयति --- तत्रानुभवानुसाराद् धर्मिण
            इति। तत् किमेष परिणामो गुणानां कादाचित्को नेत्याह --- एवमिति। कस्मात् पुनरयं
            परिणामः सदातन इत्यत आह --- चलं चेति। चो हेत्वर्थः। वृत्तं प्रचारः। एतद् एव
            कुत इत्यत आह --- गुणस्वाभाव्यमिति। उक्तमत्रैव पुरस्तात्। सोऽअयं त्रिविधोऽअपि
            चित्तपरिणामो भूतेन्द्रियेषु सूत्रकारेण निर्दिष्ट इत्याह --- एतेनेति। एष
            धर्मपरिणामभेदो धर्मधर्मिणोर्भेदमालक्ष्य। तत्र भूतानां पृथिव्यादीनां
            धर्मिणां गवादिर्घटादिर्वा धर्मपरिणामः। धर्माणां चातीतानागतवर्तमानरूपता
            लक्षणपरिणामः। वर्तमानलक्षणापन्नस्य गवादेर्बाल्यकौमारयौवनवार्धक्यम्
            अवस्थापरिणामः। घटादीनामपि नवपुरातनतावस्थापरिणामः। एवमिन्द्रियाणामपि
            धर्मिणां तत्तन्नीलाद्यालोचनं धर्मपरिणामो धर्मस्य वर्तमानतादिलक्षणपरिणामो
            वर्तमानलक्षणस्य रत्नाद्यालोचनस्य स्फुटत्वास्फुटत्वादिरवस्थापरिणामः। सोऽअयम्
            एवंविधो भूतेन्द्रियपरिणामो धर्मिणो धर्मलक्षणावस्थानां भेदमाश्रित्य वेदितव्यः।
            अभेदमाश्रित्याह --- परमार्थतस्त्विति। तुशब्दो भेदपक्षाद् विशिनष्टि।
            पारमार्थिकत्वमस्य ज्ञाप्यते न त्वन्यस्य परिणामत्वं निषिध्यते। कस्मात् ---
            धर्मिस्वरूपमात्रो हीति। ननु यदि धर्मिविक्रियैव धर्मः कथमसंकरप्रत्ययो लोके
            परिणामेष्वित्य् <pb n="126"/> अत आह --- धर्मद्वारेति। धर्मशब्देन
            धर्मलक्षणावस्थाः परिगृह्यन्ते। तद्द्वारेण धर्मिण एव विक्रियेत्येका चासंकीर्णा च।
            तद्द्वाराणामभेदेऽअपि धर्मिणः परस्परसंकरात्। ननु धर्माणामभिन्नत्वे
            धर्मिणोऽअध्वनां च भेदे धर्मिणोऽनन्यत्वेन धर्मेणापीह धर्मिवद् भवितव्यमित्य्
            अत आह --- तत्र धर्मस्येति। भावः संस्थानभेदः। सुवर्णादेर्यथा भाजनस्य
            रुचकस्वस्तिकव्यपदेशभेदो भवति तन्मात्रमन्यथा भवति न तु द्रव्यं सुवर्णम्
            असुवर्णतामुपैति अत्यन्तभेदाभावाद् इति। वक्ष्यमाणाभिसंधिरेकान्तवादिनं बौद्धम्
            उत्थापयति --- अपर आहेति। धर्मा एव हि रुचकादयस्तथोत्पन्नाः परमार्थसन्तो न
            पुनः सुवर्णं नाम किंचिद् एकमनेकेष्वनुगतं द्रव्यमिति। यदि पुनर्निवर्तमानेष्व्
            अपि धर्मेषु द्रव्यमनुगतं भवेत् ततो न चितिशक्तिवत् परिणमेतापि तु
            कौटस्थ्येनैव परिवर्तेत। परिणामात्मकं रूपं परिहाय रूपान्तरेण कौटस्थ्येन
            परिवर्तनं परिवृत्तिः। यथा चितिशक्तिरन्यथान्यथाभावं भजमानेष्वपि गुणेषु
            स्वरूपाद् अप्रच्युता कूटस्थनित्यैवं सुवर्णाद्यपि स्यान् न चेष्यते। तस्मान् न द्रव्यम्
            अतिरिक्तं धर्मेभ्य इति। परिहरति --- अयमदोष इति। कस्मात्। एकान्ततानभ्युपगमात्।
            यदि चितिशक्तेरिव द्रव्यस्यैकान्तिकीं नित्यतामभ्युपगच्छेम तत एवमुपालभ्येमहि।
            न त्वैकान्तिकीं नित्यतामातिष्ठामहे किं तु तद् एतत् त्रैलोक्यं न तु द्रव्यमात्रं
            व्यक्तेरर्थक्रियाकारिणो रूपाद् अपैति। <pb n="127"/> कस्मान् नित्यत्वप्रतिषेधात्
            प्रमाणेन। यदि हि घटो व्यक्तेर्नापेयात् कपालशर्कराचूर्णादिष्ववस्थास्वपि व्यक्तो
            घट इति पूर्ववद् उपलब्ध्यर्थक्रिये कुर्यात् तस्माद् अनित्यं त्रैलोक्यम्। अस्तु तर्ह्य्
            अनित्यमेवोपलब्ध्यर्थक्रियारहितत्वेन गगनारविन्दवद् अतितुच्छत्वाद् इत्यत आह ---
            अपेतमप्यस्ति, नात्यन्ततुच्छता येनैकान्ततोऽअनित्यं स्याद् इत्यर्थः। कस्माद्
            विनाशप्रतिषेधात् प्रमाणेन। तथा हि यत् तुच्छं न तत् कदाचिद् अप्युपलब्ध्यर्थक्रिये
            करोति। यथा गगनारविन्दम्। करोति चैतत् त्रैलोक्यं कदाचिद् उपलब्ध्यर्थक्रिये इति।
            तथोत्पत्तिमद्द्रव्यत्वधर्मलक्षणावस्थायोगित्वादयोऽअप्य्
            अत्यन्ततुच्छगगननलिननरविषाणादिव्यावृत्ताः सत्त्वहेतव उदाहार्याः। तथा च धर्मी
            नात्यन्तं नित्यो येन चितिशक्तिवत् कूटस्थनित्यः स्यात् किं तु कथंचिन् नित्यः। तथा च
            परिणामीति सिद्धम्। एतेन मृत्पिण्डाद्यवस्थासु कार्याणां घटादीनामनागतानां सत्त्वं
            वेदितव्यम्। स्याद् एतत्। अपेतमपि चेद् अस्ति कस्मात् पूर्ववन् नोपलभ्यत इत्यत आह ---
            संसर्गात् स्वकारणलयात् सौक्ष्म्यं दर्शनानर्हत्वं ततश्चानुपलब्धिरिति। तद् एवं
            धर्मपरिणामं समर्थ्य लक्षणपरिणाममपि लक्षणानां परस्परानुगमनेन
            समर्थयते --- लक्षणपरिणाम इति। एकैकं लक्षणं लक्षणान्तराभ्यां समनुगतमित्य्
            अर्थः। नन्वेकलक्षणयोगे लक्षणान्तरे नानुभूयेते तत् कथं तद्योग इत्यत आह ---
            यथा पुरुष इति। न ह्यनुभवाभावः प्रमाणसिद्धमपलपति, तदुत्पाद एव तत्र
            तत्सद्भावे प्रमाणमसत उत्पादासंभवान् नरविषाणवद् इति। परोक्तं दोषमुत्थापयति
            --- अत्र लक्षणपरिणाम इति। यदा धर्मो वर्तमानस्तदैव यद्यतीतोऽअनागतश्च तदा
            त्रयोऽअप्यध्वानः संकीर्येरन्ननुक्रमेण चाध्वनां भावेऽअसदुत्पादप्रसङ्ग <pb n="128"/> इति भावः। परिहरति --- तस्य परिहार इति। वर्तमानतैव हि धर्माणाम्
            अनुभवसिद्धा ततः प्राक्पश्चात्कालसंबन्धमवगमयति। न खल्वसद् उत्पद्यते न च
            सद् विनश्यति। तद् इदमाह --- एवं हि न चित्तमिति। क्रोधोत्तरकालं हि चित्तं
            रागधर्मकमनुभूयते। यदा च रागः क्रोधसमयेऽअनागतत्वेन नासीत् कथमसाव्
            उत्पद्येतानुत्पन्नश्च कथमनुभूयेतेति। भवत्वेवं तथापि कुतोऽअध्वनामसंकर
            इति पृच्छति --- किं चेति। किं कारणमसंकरे। चः पुनरर्थे। उत्तरमाह ---
            त्रयाणां लक्षणानां युगपन् नास्ति संभवः। कस्मिन्नेकस्यां चित्तवृत्तौ। क्रमेण तु
            लक्षणानामेकतमस्य स्वव्यञ्जकाञ्जनस्य भावो भवेत् संभवेल् लक्ष्याधीननिरूपणतया
            लक्षणानां लक्ष्याकारेण तद्वत्ता। अत्रैव पञ्चशिखाचार्यसंमतिमाह --- उक्तं चेति।
            एतच्च प्राग् एव व्याख्यातम्। उपसंहरति --- तस्माद् इति।
            आविर्भावतिरोभावरूपविरुद्धधर्मसंसर्गाद् असंकरोऽअध्वनामिति। दृष्टान्तमाह ---
            यथा रागस्येति। पूर्वं क्रोधस्य रागसंबन्धावगमो दर्शित इति। इदानीं तु
            विषयान्तरवर्तिनो रागस्य विषयान्तरवर्तिना रागान्तरेण संबन्धावगम इति।
            दार्ष्टान्तिकमाह --- तथा लक्षणस्येतीति। ननु सत्यप्य्
            अनेकान्ताभ्युपगमेऽअभेदोऽअस्तीति धर्मलक्षणावस्थान्यत्वे तदभिन्नस्य धर्मिणो <pb n="129"/>ऽअप्यन्यत्वप्रसङ्गः। स एव च नेष्यते तदनुगमानुभवविरोधाद् इत्यत
            आह --- न धर्मी त्र्यध्वा यतस्तदभिन्ना धर्मास्त्र्यध्वानः। धर्माणाम्
            अध्वत्रययोगमेव स्फोरयति --- ते लक्षिता अभिव्यक्ता वर्तमाना इति यावत्। अलक्षिता
            अनभिव्यक्ता अनागता अतीता इति (अतीताश्चेति) यावत्। तत्र लक्षितास्तां तामवस्थां
            बलवत्त्वदुर्बलत्वादिकां प्राप्नुवन्तोऽन्यत्वेन प्रतिनिर्दिश्यन्तेऽअवस्थान्तरतो न
            द्रव्यान्तरतः। अवस्थाशब्देन धर्मलक्षणावस्था उच्यन्ते। एतद् उक्तं भवति ---
            अनुभव एव हि धर्मिणो धर्मादीनां भेदाभेदौ व्यवस्थापयति। न ह्यैकान्तिकेऽअभेदे
            धर्मादीनां धर्मिणो धर्मिरूपवद् धर्मादित्वम्। नाप्यैकान्तिके भेदे गवाश्ववद्
            धर्मादित्वम्। स चानुभवोऽअनैकान्तिकत्वमवस्थापयन्नपि
            धर्मादिषूपजनापायधर्मकेष्वपि धर्मिणमेकमनुगमयन् धर्मांश्च परस्परतो
            व्यावर्तयन् प्रत्यात्ममनुभूयत इति तदनुसारिणो वयं न तमतिवर्त्य स्वेच्छया
            धर्मानुभवान् व्यवस्थापयितुमीश्मह इति। अत्रैव लौकिकं दृष्टान्तमाह --- यथैका
            रेखेति। यथा तद् एव रेखास्वरूपं तत्तत्स्थानापेक्षया शतादित्वेन व्यपदिश्यत एवं
            तद् एव धर्मिरूपं तत्तद्धर्मलक्षणावस्थाभेदेनान्यत्वेन प्रतिनिर्दिश्यत इत्यर्थः।
            दार्ष्टान्तिकार्थं दृष्टान्तान्तरमाह --- यथा चैकत्वेऽअपीति। अत्रान्तरे परोक्तं दोषम्
            उत्थापयति --- अवस्थेति। अवस्थापरिणामे धर्मलक्षणावस्थापरिणामे
            कौटस्थ्यदोषप्रसङ्ग उक्तो धर्मिधर्मलक्षणावस्थानाम्। पृच्छति --- कथमिति।
            उत्तरम् --- अध्वनो व्यापारेणेति। दध्नः किल योऽनागतोऽअध्वा तस्य व्यापारः क्षीरस्य
            वर्तमानत्वं तेन व्यवहितत्वाद् धेतोः। यदा धर्मो दधिलक्षणः स्वव्यापारं
            दाधिकाद्यारम्भं क्षीरे सन्नपि न करोति तदानागतः। यदा करोति तदा वर्तमानः। <pb n="130"/> यदा कृत्वा निवृत्तः सन्नेव स्वव्यापाराद् दाधिकाद्यारम्भात् तदातीत इति।
            एवं त्रैकाल्येऽअपि सत्त्वाद् धर्मधर्मिणोर्लक्षणानामवस्थानां च कौटस्थ्यं
            प्राप्नोति। सर्वदा सत्ता हि नित्यत्वं, चतुर्णामपि च सर्वदा सत्त्वेऽअसत्त्वे वा
            नोत्पादः, तावन्मात्रं च लक्षणं कूटस्थनित्यतायाः। न हि चितिशक्तेरपि
            कूटस्थनित्यायाः कश्चिद् अन्यो विशेष इति भावः। परिहरति --- नासौ दोषः, कस्माद्
            गुणिनित्यत्वेऽपि गुणानां विमर्दोऽअन्योन्याभिभाव्याभिभावकत्वं तस्य वैचित्र्यात्। एतद्
            उक्तं भवति --- यद्यपि सर्वदा सत्त्वं चतुर्णामपि गुणिगुणानां तथापि
            गुणविमर्दवैचित्र्येण तदात्मभूततद्विकाराविर्भावतिरोभावभेदेन परिणामशालितया न
            कौटस्थ्यम्। चितिशक्तेस्तु न स्वात्मभूतविकाराविर्भावतिरोभाव इति कौटस्थ्यम्।
            यथाहुः ---</p>

          <p>"नित्यं तमाहुर्विद्वांसो यत्स्वभावो न नशय्ति" इति।</p>

          <p>विमर्दवैचित्र्यमेव विकारवैचित्र्ये हेतुं प्रकृतौ विकृतौ च दर्शयति --- यथा
            संस्थानं पृथिव्यादिपरिणामलक्षणमादिमद् धर्ममात्रं विनाशि तिरोभावि शब्दादीनां
            शब्दस्पर्शरूपरसगन्धतन्मात्राणां स्वकार्यमपेक्ष्याविनाशिनामतिरोभाविनाम्। प्रकृतौ
            दर्शयति --- एवं लिङ्गमिति। तस्मिन् विकारसंज्ञा न त्वेवं विकारवती चितिशक्तिरिति
            भावः। तद् एवं परीक्षकसिद्धां विकृतिं प्रकृतिं चोदाहृत्य विकृतावेव लोकसिद्धायां
            गुणविमर्दवैचित्र्यं धर्मलक्षणावस्थापरिणामवैचित्र्यहेतुमुदाहरति --- तत्रेदम्
            उदाहरणमिति। न चायं नियमो लक्षणानामेवावस्थापरिणाम इति। सर्वेषामेव
            धर्मलक्षणावस्थाभेदानामवस्थाशब्दवाच्यत्वाद् एक एवावस्थापरिणामः सर्वसाधारण
            इत्याह --- धर्मिणोऽअपीति। व्यापकं परिणामलक्षणम् <pb n="131"/> आह --- अवस्थितस्य
            द्रव्यस्येति। धर्मशब्द आश्रितत्वेन धर्मलक्षणावस्थावाचकः<seg n="3.13">॥३॰१३॥</seg>
</p>

        </div>

        <div type="sutra">
          <p>शान्तोदिताव्यपदेश्यधर्मानुपाती धर्मी<seg n="3.14">॥३॰१४॥</seg>
</p>
        </div>

        <div type="commentary">
          <p>यस्यैष त्रिविधः परिणामस्तं धर्मिणं सूत्रेण लक्षयति --- तत्र ---
            शान्तोदिताव्यपदेश्यधर्मानुपाती धर्मी। धर्मोऽअस्यास्तीति धर्मीति नाविज्ञाते धर्मे स
            शक्यो ज्ञातुमिति धर्मं दर्शयति --- योग्यतेति। धर्मिणो द्रव्यस्य मृदादेः शक्तिरेव
            चूर्णपिण्डघटाद्युत्पत्तिशक्तिरेव धर्मस्तेषां तत्राव्यक्तत्वेन भाव इति यावत्। नन्व्
            एवमव्यक्ततया सन्तस्ते ततः प्रादुर्भवन्तु। उदकाहरणादयस्तु तैः स्वकारणाद्
            अनासादिताः कुतः प्राप्ता इत्यत उक्तं --- योग्यतावच्छिन्नेति। योऽअसौ घटादीनाम्
            उत्पत्तिशक्तिः सोदकाहरणादियोग्यतावच्छिन्ना, तेनोदकाहरणादयोऽअपि घटादिभिः
            स्वकारणाद् एव प्राप्ता इति नाकस्मिका इति भावः। अथवा के धर्मिण इत्यत्रोत्तरं ---
            योग्यतावच्छिन्ना धर्मिण इति। को धर्म इत्यत्रोत्तरं शक्तिरेव धर्मस्तेषां
            योग्यतैव धर्म इत्यर्थः। अतस्तद्वान् धर्मीति सिद्धं भवति। तत्सद्भावे प्रमाणम्
            आह --- स च फलप्रसवभेदानुमित एकस्य धर्मिणोऽअन्यश्चान्यश्च
            चूर्णपिण्डघटादिरूप इत्यर्थः। कार्यभेददर्शनाच्च भिन्न इति यावत्। परिदृष्ट
            उपलब्धः। तत्रानुभवारोहिणो वर्तमानस्य मृत्पिण्डस्य शान्ताव्यपदेश्याभ्यां
            मृच्चूर्णमृद्घटाभ्यां भेदमाह --- तत्र वर्तमान इति। यदि न भिद्येत पिण्डवच्
            चूर्णघटयोरपि तद्वद् एव स्वव्यापारव्याप्तिप्रसङ्ग इति भावः। अव्यक्तस्य तु पिण्डस्य
            नोक्तं भेदसाधनं संभवतीत्याह --- यदा त्विति। कोऽअसौ केन भेदसाधनेन
            भिद्येतेति। <pb n="132"/> तद् एवं धर्माणां भेदसाधनमभिधाय तं भेदं
            विभजते --- तत्र ये खल्विति। उदिता इति वर्तमाना इत्यर्थः। अध्वनां पौर्वापर्यं
            नियमयति --- ते चेति। चोदयति --- किमर्थमिति। किंनिमित्तमतीतस्यानन्तरा न
            भवन्ति वर्तमानाः। हेतुमाह सिद्धान्ती --- पूर्वपश्चिमताया अभावात्। विषयेण
            विषयिणीमनुपलब्धिं सूचयति। अनुपलम्भमेवोपलम्भवैधर्म्येण दर्शयति ---
            यथानागतवर्तमानयोरिति। उपसंहरति --- तत् तस्माद् अनागत एव समनन्तरः
            पूर्वत्वेन भवति वर्तमानस्य नातीतः। अतीतस्य वर्तमानः पूर्वत्वेन समनन्तरो
            नाव्यपदेश्यः। तस्माद् अध्वनां यविष्ठोऽअतीत इति सिद्धम्। स्याद् एतद्
            अनुभूयमानानुभूततयोदितातीतौ शक्यावुन्नेतुमव्यपदेश्यास्तु पुनर्धर्मा
            अव्यपदेश्यतयैवं शक्या नोन्नेतुमित्याशयवान् पृच्छति --- अथाव्यपदेश्याः के केषु
            समीक्षामहे। अत्रोत्तरमाह --- सर्वं सर्वात्मकमिति। यत्रोक्तमिति। तद् एवोपपादयति
            --- जलभूम्योरिति। जलस्य हि रसरूपस्पर्शशब्दवतो भूमेश्च
            गन्धरसरूपस्पर्शशब्दवत्याः पारिणामिकं वनस्पतिलतागुल्मादिषु
            मूलफलप्रसवपल्लवादिगतरसादिवैश्वरूप्यं दृष्टम्। सोऽअयमनेवमात्मिकाया भूमेर्
            अनीदृशस्य वा जलस्य न परिणामो भवितुमर्हति। उपपादितं हि नासद् उत्पद्यत इति।
            तथा स्थावराणां पारिणामिकं जङ्गमेषु मनुष्यपशुमृगादिषु रसादिवैचित्र्यं दृष्टम्।
            उपयुञ्जाना हि ते फलादीनि रूपादिभेदसंपदमासादयन्ति। एवं जङ्गमानां पारिणामिकं
            स्थावरेषु दृष्टम्। रुधिरावसेकात् किल दाडिमीफलानि <pb n="133"/> तालफलमात्राणि
            भवन्ति। उपसंहरति --- एवं सर्वं जलभूम्यादि सर्वरसाद्यात्मकम्। तत्र हेतुमाह
            --- जात्यनुच्छेदेन जलत्वभूमित्वादिजातेः सर्वत्र प्रत्यभिज्ञायमानत्वेनानुच्छेदात्।
            ननु सर्वं चेत् सर्वात्मकं हन्त भोः सर्वस्य सर्वदा सर्वत्र सर्वथा संनिधानात्
            समानकालं भावानां व्यक्तिः प्रसज्येत, न खलु संनिहिताविकलकारणं कार्यं
            विलम्बितुमर्हतीत्यत आह --- देशकालेति। यद्यपि कारणं सर्वं सर्वात्मकं तथापि
            यो यस्य कार्यस्य देशो यथा कुङ्कुमस्य काश्मीरः। तेषां सत्त्वेऽअपि पाञ्चालादिषु न
            समुदाचार इति न कुङ्कुमस्य पाञ्चालादिष्वभिव्यक्तिः। एवं निदाघे न प्रावृषः
            समुदाचार इति न तदा शालीनाम्। एवं न मृगी मनुष्यं प्रसूते न तस्यां
            मनुष्याकारसमुदाचार इति। एवं नापुण्यवान् सुखरूपं भुङ्क्ते न तस्मिन् पुण्यनिमित्तस्य
            समुदाचार इति। तस्माद् देशकालाकारनिमित्तानामपबन्धाद् अपगमान् न समानकालमात्मनां
            भावानामभिव्यक्तिरिति। तद् एवं धर्मान् विभज्य तेषु धर्मिणोऽअनुगमं दर्शयति ---
            य एतेष्विति। सामान्यं धर्मिरूपं विशेषो धर्मस्तदात्मोभयात्मक इत्यर्थः। तद् एवम्
            अनुगतं धर्मिणं दर्शयित्वा तमनिच्छतो वैनाशिकस्य क्षणिकं विज्ञानमात्रं चित्तम्
            इच्छतोऽअनिष्टप्रसङ्गमुक्तं स्मारयति --- यस्य त्विति। वस्तुप्रत्यभिज्ञानाच्चेति। न
            हि देवदत्तेन दृष्टं यज्ञदत्तः प्रत्यभिजानाति। तस्माद् यश्चानुभविता स एव
              प्रत्यभिज्ञातेति<seg n="3.14">॥३॰१४॥</seg>
</p>

        </div>

        <div type="sutra">
          <p>क्रमान्यत्वं परिणामान्यत्वे हेतुः<seg n="3.15">॥३॰१५॥</seg>
</p>
        </div>

        <div type="commentary">
          <p>क्रमान्यत्वं परिणामान्यत्वे हेतुः। किमेकस्य धर्मिण एक एव
            धर्मलक्षणावस्थालक्षणः परिणाम उत बहवो धर्मलक्षणावस्थालक्षणाः परिणामाः।
            तत्र किं प्राप्तमेकत्वाद् <pb n="134"/> धर्मिण एक एव परिणामः। न हि एकरूपात्
            कारणात् कार्यभेदो भवितुमर्हति तस्याकस्मिकत्वप्रसङ्गाद् इत्येवं प्राप्त उच्यते ---
            क्रमान्यत्वात् परिणामान्यत्वम्। एकस्या मृदश्चूर्णपिण्डघटकपालकणाकारा
            परिणतिपरम्परा क्रमवती लौकिकपरीक्षकैरध्यक्षं समीक्ष्यते। अन्यच्चेदं
            चूर्णपिण्डयोरानन्तर्यमन्यच्च पिण्डघटयोरन्यच्च घटकपालयोरन्यच्च
            कपालकणयोरेकत्र परस्यान्यत्र पूर्वत्वात्। सोऽअयं क्रमभेदः परिणाम एकस्मिन्न्
            अवकल्पमानः परिणामभेदमापादयति। एकोऽअपि च मृद्धर्मी
            क्रमोपनिपातितत्तत्सहकारिसमवधानक्रमेण क्रमवतीं परिणामपरम्परामुद्वहन्
            नैनामाकस्मिकयतीति भावः। धर्मपरिणामान्यत्ववल् लक्षणपरिणामान्यत्वे
           ऽवस्थापरिणामान्यत्वे च समानं क्रमान्यत्वं हेतुरिति। तद् एतद् भाष्येणावद्योत्यते ---
            एकस्य धर्मिण इति। क्रमक्रमवतोरभेदमास्थाय स तस्य क्रम इत्युक्तम्।
            तथावस्थापरिणामक्रम इति। तथा हि --- कीनाशेन कोष्ठागारे प्रयत्नसंरक्षिता अपि हि
            व्रीहयो हायनैरतिबहुभिः पाणिस्पर्शमात्रविशीर्यमाणावयवसंस्थानाः परमाणुभावम्
            अनुभवन्तो दृश्यन्ते। न चायमभिनवानामकस्माद् एव प्रादुर्भवितुमर्हति। तस्मात्
            क्षणपरम्पराक्रमेण सूक्ष्मसूक्ष्मतरसूक्ष्मतमबृहद्बृहत्तरबृहत्तमादिक्रमेण
            प्राप्तेषु विशिष्टोऽअयं लक्ष्यत इति। <pb n="135"/> तद् इदं क्रमान्यत्वं
            धर्मधर्मिभेदपक्ष एवेत्याह --- त एत इति। आ विकारेभ्य आ चालिङ्गाद् आपेक्षिको
            धर्मधर्मिभावो मृदादेरपि तन्मात्रापेक्षया धर्मत्वाद् इत्याह --- धर्मोऽपीति। यदा
            परमार्थधर्मिण्यलिङ्गेऽअभेदोपचारप्रयोगस्तद्द्वारेण सामानाधिकरण्यद्वारेण धर्म्य्
            एव धर्म इति यावत्। तदैक एव परिणामो धर्मिपरिणाम एवेत्यर्थः।
            धर्मलक्षणावस्थानां धर्मिस्वरूपाभिनिवेशात्। तद् अनेन धर्मिणो दूरोत्सारितं
            कूटस्थनित्यत्वमित्युक्तप्रायम्। धर्मपरिणामं प्रतिपादयन् प्रसङ्गेन चित्तधर्माणां
            प्रकारभेदमाह --- चित्तस्येति। परिदृष्टाः प्रत्यक्षा अपरिदृष्टाः परोक्षास्तत्र
            प्रत्ययात्मकाः प्रमाणादयो रागादयश्च। वस्तुमात्रा इत्यप्रकाशरूपतामाह। स्याद् एतद्
            अपरिदृष्टाश्चेन् न सन्त्येवेत्यत आह --- अनुमानेन प्रापितो वस्तुमात्रेण सद्भावो येषां
            ते तथोक्ताः। पश्चान्मानसाधर्म्याद् आगमोऽअप्यनुमानम्। सप्तापरिदृष्टान् कारिकया
            संगृह्णाति --- निरोधेति। निरोधो वृत्तीनामसंप्रज्ञातावस्था चित्तस्यागमतः
            संस्कारशेषभावोऽअनुमानतश्च समधिगम्यते। धर्मग्रहणेन पुण्यापुण्ये उपलक्षयति।
            क्वचित् कर्मेति पाठस्तत्रापि तज्जनिते पुण्यापुण्ये एव गृह्येते। ते चागमतः
            सुखदुःखोपभोगदर्शनाद् वानुमानतो गम्येते। संस्कारस्तु स्मृतेरनुमीयते। एवं
            त्रिगुणत्वाच्चित्तस्य चलं च गुणवृत्तमिति प्रतिक्षणं परिणामोऽअनुमीयते। एवं
            जीवनं प्राणधारणं प्रयत्नभेदोऽअसंविदितश्चित्तस्य धर्मः श्वासप्रश्वासाभ्याम्
            अनुमीयते। एवं चेतसश्चेष्टा क्रिया यथा यथा <pb n="136"/> तैस्तैरिन्द्रियैः
            शरीरप्रदेशैर्वा संप्रयुज्यते। सापि तत्संयोगाद् एवानुमीयते। एवं शक्तिरप्य्
            उद्भूतानां कार्याणां सूक्ष्मावस्था चेतसो धर्मस्थूलकार्यानुभवाद् एवानुमीयत इति<seg n="3.15">॥३॰१५॥</seg>
</p>

        </div>

        <div type="sutra">
          <p>परिणामत्रयसंयमाद् अतीतानागतज्ञानम्<seg n="3.16">॥३॰१६॥</seg>
</p>
        </div>

        <div type="commentary">
          <p>अतः परमा पादपरिसमाप्तेः संयमविषयस्तद्वशीकारसूचनी विभूतिश्च वक्तव्या।
            तत्रोक्तप्रकारं परिणामत्रयमेव तावत् प्रथममुपात्तसकलयोगाङ्गस्य योगिनः
            संयमविषयतयोपक्षिपति --- परिणामत्रयसंयमाद् अतीतानागतज्ञानम्। ननु यत्र
            संयमस्तत्रैव साक्षात्करणं तत् कथं परिणामत्रयसंयमोऽअतीतानागतं
            साक्षात्कारयेद् इत्यत आह --- तेन परिणामत्रयं साक्षात्क्रियमाणं तेषु परिणामेष्व्
            अनुगते ये अतीतानागते तद्विषयं ज्ञानं संपादयति। परिणामत्रयसाक्षात्करणमेव
            तदन्तर्भूतातीतानागतसाक्षात्करणात्मकमिति न विषयभेदः संयमसाक्षात्कारयोरित्य्
              अर्थः<seg n="3.16">॥३॰१६॥</seg>
</p>

        </div>

        <div type="sutra">
          <p>शब्दार्थप्रत्ययानामितरेतराध्यासात् संकरस्तत्प्रविभागसंयमात्
              सर्वभूतरुतज्ञानम्<seg n="3.17">॥३॰१७॥</seg>
</p>
        </div>

        <div type="commentary">
          <p>अयमपरः संयमस्य विषय उपक्षिप्यते --- शब्दार्थप्रत्ययानामितरेतराध्यासात्
            संकरस्तत्प्रविभागसंयमात् सर्वभूतरुतज्ञानम्। अत्र वाचकं शब्दमाचिख्यासुः
            प्रथमं तावद् वाग्व्यापारविषयमाह --- तत्र वाग् वागिन्द्रियं वर्णव्यञ्जकम्
            अष्टस्थानम्। यथाह ---</p>

          <p>"अष्टौ स्थानानि वर्णानामुरः कण्ठः शिरस्तथा। जिह्वामूलं च दन्ताश्च नासिकौष्ठौ
            च तालु च" [पाणिनीयशिक्षा १३] इति॥</p>

          <p>सा वाग् वर्णेष्वेव यथालोकप्रतीतिसिद्धेष्वर्थवती न च वाचक इत्यर्थः।
            श्रोत्रव्यापारविषयं निरूपयति --- श्रोत्रं पुनर्ध्वनेरुदानस्य वागिन्द्रियाभिघातिनो
            यः परिणतिभेदो <pb n="137"/> वर्णात्मा तेनाकारेण परिणतं तन्मात्रविषयं न तु
            वाचकविषयमित्यर्थः। यथालोकप्रतीतिसिद्धेभ्यो वर्णेभ्यो वाचकं भिनत्ति ---
            पदं पुनर्वाचकं पुनर्नादानुसंहारबुद्धिनिर्ग्राह्यं यथाप्रतीतिसिद्धान् नादान् वर्णान्
            प्रत्येकं गृहीत्वानु पश्चाद् या संहरत्येकत्वमापादयति गौरित्येतद् एकं पदमिति
            तया पदं गृह्यते। यद्यपि प्राच्योऽअपि बुद्धयो वर्णाकारं पदमेव प्रत्येकं
            गोचरयन्ति तथापि न विशदं प्रथते। चरमे तु विज्ञाने तद् अतिविशदमिति
            नादानुसंहारबुद्धिनिर्ग्राह्यमुक्तम्। यस्तु वैजात्याद् एकपदानुभवमविज्ञाय वर्णान्
            एव वाचकान् आतिष्ठते तं प्रत्याह --- वर्णा इति। ते खल्वमी वर्णाः प्रत्येकं
            वाच्यविषयां धियमादधीरन् नागदन्तका इव शिक्यावलम्बनं संहता वा ग्रावाण इव
            पिठरधारणम्। न तावत् प्रथमः कल्पः। एकस्माद् अर्थप्रतीतेरनुत्पत्तेरुत्पत्तौ वा
            द्वितीयादीनामनुच्चारणप्रसङ्गो निष्पादितक्रिये कर्मणि विशेषानाधायिनः साधनस्य
            साधनन्यायातिपातात्। तस्माद् द्वितीयः परिशिष्यते। संभवति हि ग्राव्णां संहतानां
            पिठरधारणमेकसमयभावित्वात्। वर्णानां तु यौगपद्यासंभवोऽअतः परस्परम्
            अनुग्राह्यानुग्राहकत्वायोगात् संभूयापि नार्थधियमादधते। ते पदरूपमेकम्
            असंस्पृशन्तस्तादात्म्येनात एवानुपस्थापयन्त आविर्भूतास्तिरोभूता अयःशलाकाकल्पाः
            प्रत्येकमपदस्वरूपा उच्यन्ते। यदि पुनः पदमेकं तादात्म्येन स्पृशेयुर्वर्णास्ततो
            नोक्तदोषप्रसङ्ग इत्याह --- वर्णः पुनरेकैकः पदात्मा सर्वाभिधानशक्तिप्रचितः
            सर्वाभिरभिधानशक्तिभिर्निचितो गोगणगौरनगेत्यादिषु हि गकारो
            गोत्वाद्यर्थाभिधायिषु दृष्ट इति तत्तदभिधानशक्तिः। एवं सोमशोचिरित्यादिष्व्
            ईश्वराद्यर्थाभिधायिषु पदेष्वोवर्णो दृष्ट इति सोऽअपि तत्तदभिधानशक्तिः। एवं
            सर्वत्रोहनीयम्। स चैकैको वर्णो गकारादिः सहकारि यद् वर्णान्तरमोकारादि तद् एव
            प्रतियोगि प्रतिसंबन्धि यस्य स तथोक्तस्तस्य भावस्तत्त्वं तस्माद् वैश्वरूप्यं
            नानात्वमिवापन्नो न तु नानात्वमापन्नस्तस्य तत्त्वाद् एव पूर्वो वर्णो गकार
            उत्तरेणौकारेण गणादिपदेभ्यो व्यावर्त्योत्तरश्चौकारो गकारेण शोचिरादिपदेभ्यो
            व्यावर्त्य <pb n="138"/> विशेषे गोत्ववाचके गोपदस्फोटेऽअवस्थापितोऽअनुसंहारबुद्धौ।
            अयमभिसंधिः --- अर्थप्रत्ययो हि वर्णैर्नियतक्रमतया परस्परमसंभवद्भिर्
            अशक्यः कर्तुम्। न च संस्कारद्वाराग्नेयादीनामिव परमापूर्वे वा स्वर्गे वा
            जनयितव्येऽअनियतक्रमाणामपि साहित्यमर्थबुद्ध्युपजनने वर्णानामिति सांप्रतं
            विकल्पासहत्वात्। स खल्वयं वर्णानुभवजन्यः संस्कारः स्मृतिप्रसवहेतुरन्यो
            वाग्नेयादिजन्य इवापूर्वाभिधानो न तावद् अनन्तरः कल्पनागौरवापत्तेः। स एव तावद्
            अदृष्टपूर्वः कल्पनीयस्तस्य च क्रमवद्भिर्वर्णानुभवैरेकस्य जन्यत्वं न
            संभवतीति तज्जातीयानेकावान्तरसंस्कारकल्पनेति गौरवम्। न चैष ज्ञापकहेत्वङ्गम्
            अज्ञातस्तदङ्गतामनुभवतीति। न खलु संबन्धोऽअर्थप्रत्यायनाङ्गमज्ञातोऽअङ्गताम्
            उपैति। स्मृतिफलप्रसवानुमितस्तु संस्कारः स्वकारणानुभवविषयनियतो न
            विषयान्तरे प्रत्ययमाधातुमुत्सहते। अन्यथा यत् किंचिद् एवैकैकमनुभूय सर्वः
            सर्वं जानीयाद् इति। न च
            प्रत्येकवर्णानुभवजनितसंस्कारपिण्डलब्धजन्मस्मृतिदर्पणसमारोहिणो वर्णाः
            समधिगतसहभावा वाचका इति सांप्रतम्। क्रमाक्रमविपरीतक्रमानुभूतानां
            तत्राविशेषेणार्थधीजननप्रसङ्गात्। न चैतत् स्मरणज्ञानं पूर्वानुभववर्तिनीं
            परापरतां गोचरयितुमर्हति। तस्माद् वर्णेभ्योऽअसंभवन्नर्थप्रत्यय
            एकपदानुभवमेव स्वनिमित्तमुपकल्पयति। न चैष पदेऽअपि प्रसङ्गः। तद् धि
            प्रत्येकमेव प्रयत्नभेदभिन्ना ध्वनयो व्यञ्जयन्तः
            परस्परविसदृशतत्तत्पदव्यञ्जकध्वनिभिस्तुल्यस्थानकरणनिष्पन्नाः सदृशाः सन्तो
           ऽन्योन्यविसदृशैः पदैः पदमेकं सदृशमापादयन्तः प्रतियोगिभेदेन
            तत्तत्सादृश्यानां भेदात् तदुपधानाद् एकमप्यनवयवमपि सावयवमिवानेकात्मकम्
            इवावभासयन्ति, यथा नियतवर्णपरिमाणसंस्थानं मुखमेकमपि
            मणिकृपाणदर्पणादयो विभिन्नवर्णपरिमाणसंस्थानमनेकमादर्शयन्ति न
            परमार्थतः। सादृश्योपधानभेदकल्पिता भागा एव निर्भागस्य पदस्य वर्णास्तेन
            तद्बुद्धिर्वर्णात्मना पदभेदे स्फोटमभेदमेव निर्भागमेव सभेदमिव सभागम्
            इवालम्बते। अतो गोपदस्फोटभेदस्यैकस्य गकारभागो गौरादिपदस्फोटसादृश्येन न
            निर्धारयन्ति स्वभागिनमित्योकारेण विशिष्टो निर्धारयत्येवमोकारोऽपि भागः
            शोचिरादिपदसदृशतया न शक्तो निर्धारयितुं स्वभागिनं गोपदस्फोटमिति गकारेण
            विशिष्टो निर्धारयति। असहभाविनामपि च संस्कारद्वारेणास्ति सहभाव इति
            विशेषणविशेष्यभावोपपत्तिः। न च भिन्नविषयत्वं संस्कारयोर्भागद्वयविषययोर्
            अनुभवयोस्तज्जन्मनोश्च संस्कारयोरेकपदविषयत्वात्। केवलभागानुभवेन <pb n="139"/> पदमव्यक्तमनुभूयतेऽअनुसंहारधिया तु
            भागानुभवयोनिसंस्कारलब्धजन्मना व्यक्तमिति विशेषः। अव्यक्तानुभवाश्च प्राञ्चः
            संस्काराधानक्रमेण व्यक्तमनुभवमादधाना दृष्टा यथा दूराद् वनस्पताव्
            अस्तिप्रत्यया अव्यक्ता व्यक्तवनस्पतिप्रत्ययहेतवः। न चेयं विधा वर्णानाम्
            अर्थप्रत्यायने संभविनी। नो खलु वर्णाः प्रत्येकमव्यक्तमर्थप्रत्ययमादधत्य्
            अन्ते व्यक्तमिति शक्यं वक्तुम्। प्रत्यक्षज्ञान एव नियमाद् व्यक्ताव्यक्तत्वस्य।
            वर्णाधेयस्त्वर्थप्रत्ययो न प्रत्यक्षस्तद् एष वर्णेभ्यो जायमानः स्फुट एव
            जायेत। न वा जायेत न त्वस्फुटः। स्फोटस्य तु ध्वनिव्यङ्ग्यस्य प्रत्यक्षस्य सतः
            स्फुटास्फुटत्वे कल्प्येते इत्यसमानम्। एवं
            प्रत्येकवर्णानुभवजनितसंस्कारसहितश्रोत्रलब्धजन्मन्यनुसंहारबुद्धौ संहता
            वर्णा एकपदस्फोटभावमापन्नाः प्रयत्नविशेषव्यङ्ग्यतया प्रयत्नविशेषस्य च
            नियतक्रमापेक्षतया क्रमस्यान्यत्वे तदभिव्यञ्जकप्रयत्नविशेषाभावेन
            तदभिव्यक्त्यभावप्रसङ्गात् क्रमानुरोधिनोऽर्थसंकेतेनावच्छिन्नाः संकेतावच्छेदम्
            एव लौकिकं सभागपदविषयं दर्शयन्ति, इयन्तो द्वित्रास्त्रिचतुराः पञ्चषा वा एते
            सर्वाभिधानशक्तिपरिवृता गकारौकारविसर्जनीयाः सास्नादिमन्तमर्थमवद्योतयन्तीति।
            तत् किमिदानीं संकेतानुसारेण वर्णानामेव वाचकत्वं तथा च न पदं नाम किंचिद्
            एकमित्यत आह --- तद् एतेषामिति। ध्वनिनिमित्तः क्रमो ध्वनिक्रमः। उपसंहृतो
            ध्वनिक्रमो येषु ते तथोक्ताः। बुद्ध्या निर्भास्यते प्रकाश्यत इति बुद्धिनिर्भासः।
            संकेतावच्छिन्नाः स्थूलदर्शिलोकाशयानुरोधेन गकारौकारविसर्जनीया इत्युक्तम्।
            गकारादीनामपि तद्भागतया तादात्म्येन वाचकत्वात् प्रतीत्यनुसारतस्त्वेकमेव पदं
            वाचकमित्यर्थः। एतद् एव स्पष्टयति --- तद् एकं पदं लोकबुद्ध्या प्रतीयत इति
            संबन्धः। कस्माद् एकमित्यत आह --- एकबुद्धिविषयो गौरित्येकं पदमित्य्
            एकाकाराया बुद्धेर्विषयो यतस्तस्माद् एकम्। तस्य व्यञ्जकमाह --- एकप्रयत्नाक्षिप्तम्
            इति। रस इतिपदव्यञ्जकात् प्रयत्नाद् विलक्षणः सर इतिपदव्यञ्जकः प्रयत्नः। स
            चोपक्रमतः सर इतिपदव्यक्तिलक्षणफलावच्छिन्नः पूर्वापरीभूत एकस्तदाक्षिप्तं
            भागानां सादृश्योपधानभेदकल्पितानां परमार्थसतामभावाद् अभागम्। अत एव
            पूर्वापरीभूतभावाद् अक्रमम्। ननु वर्णाः पूर्वापरीभूतास्ते चास्य भागा इति कथम्
            अक्रममभागं चेत्यत आह --- अवर्णम्। न ह्यस्य वर्णा भागाः किं तु
            सादृश्योपधानभेदात् <pb n="140"/> पदमेव तेन तेनाकारेणापरमार्थसता प्रथते। न
            हि मणिकृपाणदर्पणादिवर्तीनि मुखानि मुखस्य परमार्थसतोऽअवयवा इति। बौद्धम्
            अनुसंहारबुद्धौ विदितमन्त्यवर्णप्रत्ययस्य व्यापारः संस्कारः
            पूर्ववर्णानुभवजनितसंस्कारसहितस्तेनोपस्थापितं विषयीकृतम्।
            वर्णानुभवतत्तत्संस्काराणां च पदविषयत्वमुपपादितमधस्तात्। स्याद् एतद् अभागम्
            अक्रममवर्णं चेत् पदतत्त्वं कस्माद् एवंविधं कदाचिन् न प्रथते न हि
            लाक्षारसावसेकोपधानापादितारुणभावः स्फटिकमणिस्तदपगमे स्वच्छधवलो
            नानुभूयते तस्मात् पारमार्थिका एव वर्णा इत्यत आह --- परत्रेति। प्रतिपिपादयिषया
            वर्णैरेवाभिधीयमानैरुच्चार्यमाणैः श्रूयमाणैश्च श्रोतृभिरनादिर्योऽयं
            वाग्व्यवहारो विभक्तवर्णपदनिबन्धनस्तज्जनिता वासना साप्यनादिरेव।
            तदनुविद्धया तद्वासितया लोकबुद्ध्या विभक्तवर्णरूषितपदावगाहिन्या सिद्धवत्
            परमार्थवत् संप्रतिपत्त्या संवादेन वृद्धानां पदं प्रतीयते। एतद् उक्तं भवति ---
            अस्ति कश्चिद् उपाधिर्य उपधेयेन संयुज्यते वियुज्यते च। यथा लाक्षादिस्तत्र
            तद्वियोगे स्फटिकः स्वाभाविकेन स्वच्छधवलेन रूपेण प्रकाशत इति युज्यते।
            पदप्रत्ययस्य तु प्रयत्नभेदोपनीतध्वनिभेदाद् अन्यतोऽअनुत्पादात् तस्य च सदा
            सादृश्यदोषरूषिततया वर्णात्मनैव प्रत्ययजनकत्वमिति कुतो निरुपाधिनः पदस्य
            प्रथा। यथाहुः ---</p>

          <p>"ध्वनयः सदृशात्मानो विपर्यासस्य हेतवः। उपलम्भकमेतेषां विपर्यासस्य कारणम्।
            उपायत्वाच्च नियतः पददर्शितदर्शिनाम्। ज्ञानस्यैव च बाधेयं लोके ध्रुवम्
            उपप्लवः" इति।</p>

          <p>यतः पदात्मा विभक्तवर्णरूषितः प्रकाशतेऽअतः स्थूलदर्शी लोको वर्णान् एव पदम्
            अभिमन्यमानस्तान् एव प्रकारभेदभाजोऽअर्थभेदे संकेतयतीत्याह --- तस्येति। तस्य
            पदस्याजानत एकस्यापि संकेतबुद्धितः स्थूलदर्शिलोकहिताय वर्णात्मना विभागः।
            विभागमाह --- एतावतां न न्यूनानामधिकानां वा, एवंजातीयको नैरन्तर्यक्रमविशेषो
           ऽनुसंहार एकबुद्ध्युपग्रह एकस्यार्थस्य गोत्वादेर्वाचक इति। ननु यद्य्
            एकस्यार्थस्यायं शब्दो वाचक इति संकेतो हन्त भोः शब्दार्थयोर्नेतरेतराध्यासस्
            तर्हीत्यत आह --- संकेतस्त्विति। स्मृतावात्मा <pb n="141"/> स्वरूपं यस्य स
            तथोक्तः। न हि कृत इत्येव संकेतोऽअर्थमवधारयत्यपि तु स्मर्यमाणः। एतद् उक्तं
            भवति --- अभिन्नाकार एव संकेते कथंचिद् भेदं विकल्प्य षष्ठी प्रयुक्तेति। य एषां
            प्रविभागज्ञः स तत्र संयमे भवति सर्ववित् सर्वभूतरुतज्ञ इति। तद् एवं
            विकल्पितवर्णभागमेकमनवयवं पदं व्युत्पाद्य कल्पितपदविभागं वाक्यमेकम्
            अनवयवं व्युत्पादयितुमाह --- सर्वपदेषु चास्ति वाक्यशक्तिः। अयमभिसंधिः ---
            परप्रत्यायनाय शब्दः प्रयुज्यते तत्र तद् एव च परं प्रति प्रतिपादयितव्यं यत्
            तैः प्रतिपित्सितं, तद् एव तैः प्रतिपित्सितं यदुपादानादिगोचरः। न च पदार्थमात्रं
            तद्गोचरः किं तु वाक्यार्थ इति वाक्यार्थपरा एव सर्वे शब्दास्तेन स एव तेषामर्थः।
            अतो यत्रापि केवलस्य पदस्य प्रयोगस्तत्रापि पदान्तरेण सहैकीकृत्य ततोऽअर्थो
            गम्यते, न तु केवलात् कस्मात् तन्मात्रस्यासामर्थ्यात् तथा च वाक्यमेव तत्र तत्र
            वाचकं न तु पदानि। तद्भागतया तु तेषामप्यस्ति वाक्यार्थवाचकशक्तिः पदार्थ इव
            पदभागतया वर्णानाम्। तेन यथा वर्ण एकैकः सर्वपदार्थाभिधानशक्तिः प्रचित
            एवं पदमप्येकैकं सर्ववाक्यार्थाभिधानशक्तिप्रचितम्। तद् इदमुक्तम् ---
            सर्वपदेषु चास्ति वाक्यशक्तिर्वृक्ष इत्युक्तेऽस्तीति गम्यते। अध्याहृतास्तिपदसहितं
            वृक्ष इति पदं वाक्यार्थे वर्तत इति तद्भागत्वाद् वृक्षपदं तत्र वर्तते। कस्मात्
            पुनरस्तीति गम्यत इत्यत आह --- न सत्तां पदार्थो व्यभिचरतीति। लोक एव हि
            पदानामर्थावधारणोपायः। स च केवलं पदार्थमस्त्यर्थेनाभिसमस्य सर्वत्र
            वाक्यार्थी करोति सोऽअयमव्यभिचारः सत्तया पदार्थस्यात एव शब्दवृत्तिविदां
            व्यवहारो यत्रान्यत् क्रियापदं नास्ति तत्रास्तिर्भवन्तीपरः प्रयोक्तव्य इति।
            क्रियाभेदाव्यभिचारि प्रातिपदिकमुक्त्वा क्रियाभेदं कारकाव्यभिचारिणं दर्शयति ---
            तथा च पचतीत्युक्त इति। पचतीत्युक्ते हि कारकमात्रस्य तदन्वययोग्यस्यावगमाद्
            अन्यव्यावृत्तिपरस्तद्भेदानामनुवादः। तद् एवं भेद एव वाक्यार्थ इति तथानपेक्षम्
              <pb n="142"/> अपि पदं वाक्यार्थे वर्तमानं दृश्यत इति सुतरामस्ति वाक्यशक्तिः
            पदानामित्याह --- दृष्टं चेति। न चैतावतापि श्रोत्रियादिपदस्य
            स्वतन्त्रस्यैवंविधार्थप्रत्यायनं न यावद् अस्त्यादिभिरभिसमासोऽअस्य भवति। तथा
            चास्यापि वाक्यावयवत्वात् कल्पितत्वमेवेति भावः। स्याद् एतत् पदानामेव चेद् वाक्यशक्तिः
            कृतं तर्हि वाक्येन तेभ्य एव तदर्थावसायाद् इत्यत आह --- तत्र वाक्य इति। उक्तम्
            एतन् न केवलात् पदात् पदार्थः प्रतिपित्सितः प्रतीयते न यावद् एतत्
            पदान्तरेणाभिसमस्यत इति। तथा च वाक्यात् पदान्यपोद्धृत्य कल्पितानि वाक्यार्थाच्
            चापोद्धृत्य तदेकदेशं कारकं वा क्रियां वा तत्पदं प्रकृत्यादिविभागकल्पनया
            व्याकरणीयमन्वाख्येयम्। किमर्थं पुनरेतावता क्लेशेनान्वाख्यायत इत्यत आह ---
            अन्यथेति। घटो भवति भवति भिक्षां देहि भवति तिष्ठतीति नामाख्यातयोश्च
            साम्यात्। एवमश्वस्त्वमश्वो यातीति। एवमजापयः पिब, अजापयः शत्रून् इति
            नामाख्यातसारूप्याद् अनिर्ज्ञातं नामत्वेनाख्यातत्वेन वान्वाख्यानाभावे निष्कृष्याज्ञातं
            कथं क्रियायां कारके वा व्याक्रियेत। तस्माद् वाक्यात् पदान्यपोद्धृत्य व्याख्यातव्यानि। न
            त्वन्वाख्यानाद् एव पारमार्थिको विभागः पदानामिति। तद् एवं शब्दरूपं व्युत्पाद्य
            शब्दार्थप्रत्ययानां संकेतापादितसंकराणामसंकरमाख्यातुमुपक्रमते --- तेषां
            शब्दार्थप्रत्ययानां प्रविभागस्तद्यथा श्वेतते प्रासाद इति क्रियार्थः शब्दः।
            स्फुटतरो ह्यत्र पूर्वापरीभूतायाः क्रियायाः साध्यरूपायाः सिद्धरूपः क्रियार्थः
            श्वेतत इति भिन्नः शब्दः। यत्रापि शब्दार्थयोः सिद्धरूपत्वं तत्राप्यर्थाद् अस्ति
            शब्दस्य भेद इत्याह --- श्वेतः प्रासाद इति कारकार्थः शब्दः। अभिहितत्वाच्च
            कारकविभक्तेरभावः। <pb n="143"/> अर्थं विभजते --- क्रियाकारकात्मा तदर्थस्
            तयोः शब्दयोरर्थः क्रियात्मा कारकात्मा च। प्रत्ययं विभजते --- प्रत्ययश्चेति।
            चशब्देन तदर्थ इत्येतत् पदमत्रानुकृष्यते। तद् अत्रान्यपदार्थप्रधानं
            संबध्यते। स एव क्रियाकारकात्मार्थो यस्य स तथोक्तः। नन्वभेदेन प्रतीतेः
            शब्दार्थप्रत्ययानां संकरात् कुतः प्रविभाग इत्याशयवान् पृच्छति --- कस्माद् इति।
            उत्तरमाह --- सोऽअयमित्यभिसंबन्धाद् इति। संकेतोपाधिरेकाकारप्रत्ययो न तु
            तात्त्विक इत्यर्थः। संकेतस्य निमित्तता दर्शिता संकेत इति सप्तम्या। परमार्थमाह
            --- यस्तु श्वेतोऽअर्थ इति। अवस्था नवपुराणत्वादयः। सहगतः संकीर्णः। एवं च
            प्रविभागसंयमाद् योगिनः सर्वेषां भूतानां पशुमृगसरीसृपवयःप्रभृतीनां यानि
            रुतानि तत्राप्यव्यक्तं पदं तदर्थस्तत्प्रत्ययश्चेति। तद् इह
            मनुष्यवचनवाच्यप्रत्ययेषु कृतः संयमः समानजातीयतया तेष्वपि कृत एवेति। तेषां
            रुतं तदर्थभेदं तत्प्रत्ययं च योगी जानातीति सिद्धम्<seg n="3.17">॥३॰१७॥</seg>
</p>

        </div>

        <div type="sutra">
          <p>संस्कारसाक्षात्करणात् पूर्वजातिज्ञानम्<seg n="3.18">॥३॰१८॥</seg>
</p>
        </div>

        <div type="commentary">
          <p>संस्कारसाक्षात्करणात् पूर्वजातिज्ञानम्। ज्ञानजा हि संस्काराः स्मृतेर्
            हेतवोऽअविद्यादिसंस्कारा अविद्यादीनां क्लेशानां हेतवः। विपाको जात्यायुर्भोगरूपस्तस्य
            हेतवो धर्माधर्मरूपाः। पूर्वेषु भवेष्वभिसंस्कृता निष्पादिताः स्वकारणैर्
            यथासंस्कृतं व्यञ्जनं कृतमिति गम्यते। परिणामचेष्टानिरोधशक्तिजीवनान्येव
            धर्माश्चित्तस्य तद्वद् अपरिदृष्टाश्चित्तधर्मास्तेषु श्रुतेष्वनुमितेषु <pb n="144"/>
            सपरिकरेषु संयमः संस्काराणां द्वयेषां साक्षात्क्रियायै समर्थः। अस्तु तत्र संयमात्
            तत्साक्षात्कारः पूर्वजातिसाक्षात्कारस्तु कुत इत्यत आह --- न च देशेति। निमित्तं
            पूर्वशरीरमिन्द्रियादि च। सानुबन्धसंस्कारसाक्षात्कार एव नान्तरीयकतया
            जात्यादिसाक्षात्कारमाक्षिपतीत्यर्थः। स्वसंस्कारसंयमं परकीयेष्वतिदिशति ---
            परत्राप्येवमिति। अत्र श्रद्धोत्पादे हेतुमनुभवत आवट्यस्य जैगीषव्येण संवादम्
            उपन्यस्यति --- अत्रेदमाख्यानं श्रूयत इति। महाकल्पो महासर्गः। तनुधर इति
            निर्माणकायसंपद् उक्ता। भव्यः शोभनो विगलितरजस्तमोमल इत्यर्थः।
            प्रधानवशित्वमैश्वर्यं तेन हि प्रधानं विक्षोभ्य यस्मै यादृशीं कायेन्द्रियसंपदं
            दित्सति तस्मै तादृशीं दत्ते। स्वकीयानि च कायेन्द्रियसहस्राणि निर्मायान्तरिक्षे दिवि
            भुवि च यथेच्छं विहरतीति। संतोषो हि तृष्णाक्षयो बुद्धिसत्त्वस्य प्रशान्तता
              धर्मः<seg n="3.18">॥३॰१८॥</seg>
            <pb n="145"/>
</p>

        </div>

        <div type="sutra">
          <p>प्रत्ययस्य परचित्तज्ञानम्<seg n="3.19">॥३॰१९॥</seg>
</p>
        </div>

        <div type="commentary">
          <p>प्रत्ययस्य परचित्तज्ञानम्। परप्रत्ययस्य चित्तमात्रस्य साक्षात्करणाद् इति<seg n="3.19">॥३॰१९॥</seg>
</p>

        </div>

        <div type="sutra">
          <p>न च तत् सालम्बनं तस्याविषयीभूतत्वात्<seg n="3.20">॥३॰२०॥</seg>
</p>
        </div>

        <div type="commentary">
          <p>यथा संस्कारसाक्षात्कारस्तदनुबन्धपूर्वजन्मसाक्षात्कारमाक्षिपत्येवं
            परचित्तसाक्षात्कारोऽअपि तदालम्बनसाक्षात्कारमाक्षिपेद् इति प्राप्त आह --- न च तत्
            सालम्बनं तस्याविषयीभूतत्वात्। सानुबन्धसंस्कारविषयोऽसौ संयमोऽअयं तु
            परचित्तमात्रविषय इत्यभिप्रायः<seg n="3.20">॥३॰२०॥</seg>
</p>

        </div>

        <div type="sutra">
          <p>कायरूपसंयमात् तद्ग्राह्यशक्तिस्तम्भे चक्षुष्प्रकाशासंप्रयोगेऽअन्तर्धानम्<seg n="3.21">॥३॰२१॥</seg>
</p>
        </div>

        <div type="commentary">
          <p>कायरूपसंयमात् तद्ग्राह्यशक्तिस्तम्भे चक्षुष्प्रकाशसंप्रयोगेऽअन्तर्धानम्। पञ्चात्मकः
            कायः। स च रूपवत्तया चाक्षुषो भवति। रूपेण हि कायश्च तद्रूपं च
            चक्षुर्ग्रहणकर्मशक्तिमनुभवति। तत्र यदा रूपे संयमविशेषो योगिना क्रियते तदा
            रूपस्य ग्राह्यशक्ती रूपवत्कायप्रत्यक्षताहेतुः स्तम्भ्यते। तस्माद् ग्राह्यशक्तिस्तम्भे
            सत्यन्तर्धानं योगिनस्ततः परकीयचक्षुर्जनितेन प्रकाशेन ज्ञानेनासंप्रयोगश्
            चक्षुर्ज्ञानाविषयत्वं योगिनः कायस्येति यावत्। तस्मिन् कर्तव्येऽअन्तर्धानं कारणमित्य्
            अर्थः। एतेनेति। कायशब्दस्पर्शरसगन्धसंयमात् तद्ग्राह्यशक्तिस्तम्भे
            श्रोत्रत्वग्रसनघ्राणप्रकाशासंप्रयोगेऽअन्तर्धानमिति सूत्रमूहनीयम्<seg n="3.21">॥३॰२१॥</seg>
            <pb n="146"/>
</p>

        </div>

        <div type="sutra">
          <p>सोपक्रमं निरुपक्रमं च कर्म तत्संयमाद् अपरान्तज्ञानमरिष्टेभ्यो वा<seg n="3.22">॥३॰२२॥</seg>
</p>
        </div>

        <div type="commentary">
          <p>सोपक्रमं निरुपक्रमं च कर्म तत्संयमाद् अपरान्तज्ञानमरिष्टेभ्यो वा। आयुर्विपाकं
            च कर्म द्विविधं सोपक्रमं निरुपक्रमं च। यत् खल्वैकभविकं कर्म
            जात्यायुर्भोगहेतुस्तद् आयुर्विपाकम्। तच्च किंचित्कालानपेक्षमेव भोगदानाय प्रस्थितं
            दत्तबहुभोगमल्पावशिष्टफलं प्रवृत्तव्यापारं केवलं तत्फलस्य सहसा भोक्तुम्
            एकेन शरीरेणाशक्यत्वाद् विलम्बते तद् इदं सोपक्रमम्। उपक्रमो व्यापारस्तत्सहितमित्य्
            अर्थः। तद् एव तु दत्तस्तोकफलं तत्कालमपेक्ष्य फलदानाय व्याप्रियमाणं
            कादाचित्कमन्दव्यापारं निरुपक्रमम्। एतद् एव निदर्शनाभ्यां विशदयति --- तत्र
            यथेति। अत्रैवातिवैशद्याय निदर्शनान्तरं दर्शयति --- यथा वाग्निरिति। परान्तं
            महाप्रलयमपेक्ष्यापरान्तो मरणम्। तस्मिन् कर्मणि धर्माधर्मयोः संयमाद्
            अपरान्तज्ञानम्। ततश्च योगी सोपक्रममात्मनः कर्म विज्ञाय बहून् कायान् निर्माय
            सहसा फलं भुक्त्वा स्वेच्छया म्रियते। प्रासङ्गिकमाह --- अरिष्टेभ्यो वा। अरिवत्
            त्रासयन्तीत्यरिष्टानि त्रिविधानि मरणचिह्नानि। विपरीतं वा सर्वं
            माहेन्द्रजालादिव्यतिरेकेण ग्रामनगरादि स्वर्गमभिमन्यते, मनुष्यलोकमेव देवलोकम्
              इति<seg n="3.22">॥३॰२२॥</seg>
            <pb n="147"/>
</p>

        </div>

        <div type="sutra">
          <p>मैत्र्यादिषु बलानि<seg n="3.23">॥३॰२३॥</seg>
</p>
        </div>

        <div type="commentary">
          <p>मैत्र्यादिषु बलानि। मैत्र्यादिषु संयमान् मैत्र्यादिबलान्यस्य भवन्ति। तत्र
            मैत्रीभावनातो बलं येन जीवलोकं सुखाकरोति ततः सर्वहितो भवति। एवं
            करुणाबलात् प्राणिनो दुःखाद् दुःखहेतोर्वा समुद्धरति। एवं मुदिताबलाज् जीवलोकस्य
            माध्यस्थ्यमाधत्ते। वक्ष्यमाणौपयिकं भावनाकारणत्वं समाधेराह --- भावनातः
            समाधिर्यः स संयमः। यद्यपि धारणाध्यानसमाधित्रयमेव संयमो न
            समाधिमात्रं तथापि समाध्यनन्तरं कार्योत्पादात् समाधेः प्राधान्यात् तत्र संयम
            उपचरितः। क्वचिद् भावना समाधिरिति पाठः। तत्र भावनासमाधी समूहस्य
            संयमस्यावयवौ हेतू भवतः। वीर्यं प्रयत्नः, तेन मैत्र्यादिबलवतः पुंसः
            सुखितादिषु परेषां कर्तव्येषु प्रयत्नोऽअवन्ध्यो भवतीति। उपेक्षौदासीन्यं, न तत्र
            भावना नापि सुखादिवद् भाव्यं किंचिद् अस्तीति<seg n="3.23">॥३॰२३॥</seg>
</p>

        </div>

        <div type="sutra">
          <p>बलेषु हस्तिबलादीनि<seg n="3.24">॥३॰२४॥</seg>
</p>
        </div>

        <div type="commentary">
          <p>बलेषु हस्तिबलादीनि। यस्य बले संयमस्तस्य बलं लभत इति<seg n="3.24">॥३॰२४॥</seg>
</p>

        </div>

        <div type="sutra">
          <p>प्रवृत्त्यालोकन्यासात् सूक्ष्मव्यवहितविप्रकृष्टज्ञानम्<seg n="3.25">॥३॰२५॥</seg>
</p>
        </div>

        <div type="commentary">
          <p>प्रवृत्त्यालोकन्यासात् सूक्ष्मव्यवहितविप्रकृष्टज्ञानम्। सूक्ष्मे व्यवहिते विप्रकृष्टे वार्थे
            संयमेन विन्यस्य तमधिगच्छति<seg n="3.25">॥३॰२५॥</seg>
            <pb n="148"/>
</p>

        </div>

        <div type="sutra">
          <p>भुवनज्ञानं सूर्ये संयमात्<seg n="3.26">॥३॰२६॥</seg>
</p>
        </div>

        <div type="commentary">
          <p>भुवनज्ञानं सूर्ये संयमात्। आ ध्रुवादितो मेरुपृष्ठात्। तद् एवमनेन
            संग्रहश्लोकान्तेन संक्षेपतः सप्त लोकान् उपन्यस्य विस्तरेणाह --- तत्रावीचेरिति।
            घनशब्देन पृथिव्युच्यते। भूमिः स्थानमित्यर्थः। एते महानरका
            अनेकोपनरकपरिवारा बोद्धव्याः। एतान् एव नामान्तरेणोपसंहरति --- महेति। तस्य
            सूर्यप्रचाराद् रात्रिंदिवं लग्नमिव वर्तते। <pb n="149"/> यमेवास्य भागं सूर्यस्
            त्यजति तत्र रात्रिः। यमेव भागमलंकरोति तत्र दिनमिति।
            सकलजम्बूद्वीपपरिमाणमाह --- तद् एतद् योजनशतसाहस्रम्। किंभूतं योजनानां
            शतसाहस्रमित्याह --- सुमेरोर्दिशि दिशि तदर्धेन पञ्चाशद्योजनसहस्रेण व्यूढं
            संक्षिप्तम्। यतोऽअस्य मध्यस्थः सुमेरुः समुद्राश्च सर्षपराशिकल्पा इति द्विगुणा
            द्विगुणा इति संबन्धः। यथा सर्षपराशिर्न व्रीहिराशिरिवोच्छ्रितो नापि भूमिसमस्
            तथा समुद्रा अपीत्यर्थः। विचित्रैः शैलैरवतंसैरिव सह वर्तन्त इति
            सविचित्रशैलावतंसा द्वीपाः। तद् एतत् सर्वं सद्वीपविपिननगनगरनीरधिमालावलयं
            लोकालोकपरिवृतं विश्वंभरामण्डलं ब्रह्माण्डमध्ये व्यूढं संक्षिप्तं सुप्रतिष्ठितं
            संस्थानं संनिवेशो यस्य तत् तथोक्तम्। ये यत्र प्रतिवसन्ति तत्र तान् दर्शयति ---
            तत्र पाताल इति। सुमेरोः संनिवेशमाह --- सुमेरुरिति। तद् एवं भूर्लोकं सप्रकारम्
            उक्त्वा सप्रकारमेवान्तरीक्षलोकमाह --- ग्रहेति। विक्षेपो व्यापारः। <pb n="150"/>
            स्वर्लोकमादर्शयति --- माहेन्द्रनिवासिन इति। देवनिकाया देवजातयः। षण्णामपि
            देवनिकायानां रूपोत्कर्षमाह --- सर्वे संकल्पसिद्धा इति। संकल्पमात्राद् एवैषां
            विषया उपनमन्ति। वृन्दारकाः पूज्याः। कामभोगिनो मैथुनप्रियाः। औपपादिकदेहाः पित्रोः
            संयोगमन्तरेणाकस्माद् एव दिव्यं शरीरमेषां धर्मविशेषातिसंस्कृतेभ्योऽअणुभ्यो
            भूतेभ्यो भवतीति। महर्लोकमाह --- महतीति। महाभूतवशिनः। यद् यद् एतेभ्यो
            रोचते तत् तद् एव महाभूतानि प्रयच्छन्ति। तदिच्छातश्च महाभूतानि तेन तेन
            संस्थानेनावतिष्ठन्ते। ध्यानाहारा ध्यानमात्रतृप्ताः पृष्टा भवन्ति। जनलोकमाह ---
            प्रथम इत्युक्तक्रमेण। भूतेन्द्रियवशिन इति। भूतानि पृथिव्यादीनीन्द्रियाणि श्रोत्रादीनि
            यथा नियोक्तुमिच्छन्ति तथैव नियुज्यन्ते। उक्तक्रमापेक्षया द्वितीयं ब्रह्मणस्
            तपोलोकमाह --- द्वितीय इति। भूतेन्द्रियप्रकृतिवशिन इति। प्रकृतिः पञ्च तन्मात्राणि
            तद्वशिनस्तदिच्छातो हि तन्मात्राण्येव कायाकारेण परिणमन्त इत्यागमिनः। द्विगुणेत्य्
            आभास्वरेभ्यो द्विगुणायुषो महाभास्वरास्तेभ्योऽपि द्विगुणायुषः सत्यमहाभास्वरा इत्य्
            अर्थः। ऊर्ध्वमित्यूर्ध्वं सत्यलोकेऽअप्रतिहतज्ञाना अवीचेस्तु प्रभृत्या तपोलोकं
            सूक्ष्मव्यवहितादि सर्वं विजानन्तीत्यर्थः। तृतीयं ब्रह्मणः सत्यलोकमाह --- <pb n="151"/> तृतीय इति। अकृतो भवनस्य गृहस्य न्यासो यैस्ते तथोक्ताः। आधाराभावाद्
            एव स्वप्रतिष्ठाः। स्वेषु शरीरेषु प्रतिष्ठा येषां ते तथोक्ताः। प्रधानवशिनस्
            तदिच्छातः सत्त्वरजस्तमांसि प्रवर्तन्ते यावत्सर्गायुषः। तथा च श्रूयते ---</p>

          <p>"ब्रह्मणा सह ते सर्वे संप्राप्ते प्रतिसंचरे। परस्यान्ते कृतात्मानः प्रविशन्ति परं
            पदम्" [कूर्मपुराणम् पूर्वखण्डः १२॰२६९] इति॥</p>

          <p>तद् एवं चतुर्णां देवनिकायानां साधारणधर्मान् उक्त्वा नामविशेषग्रहणेन
            धर्मविशेषान् आह --- तत्रेति। अच्युता नाम देवाः स्थूलविषयध्यानसुखास्तेन ते
            तृप्यन्ति। शुद्धनिवासा नाम देवाः सूक्ष्मविषयध्यानसुखास्तेन ते तृप्यन्ति। सत्याभा
            नाम देवा इन्द्रियविषयध्यानसुखास्तेन ते तृप्यन्ति। संज्ञासंज्ञिनो नाम देवा
            अस्मितामात्रध्यानसुखास्तेन ते तृप्यन्ति। त एते सर्वे संप्रज्ञातसमाधिमुपासते।
            अथासंप्रज्ञातसमाधिनिष्ठा विदेहप्रकृतिलयाः कस्मान् न लोकमध्ये न्यस्यन्त इत्यत
            आह --- विदेहप्रकृतिलयास्त्विति। बुद्धिवृत्तिमन्तो हि दर्शितविषया लोकयात्रां वहन्तो
            लोकेषु वर्तन्ते। न चैवं विदेहप्रकृतिलयाः सत्यपि साधिकारत्व इत्यर्थः। तद् एतद्
            आ सत्यलोकमा चावीचेर्योगिना साक्षात्करणीयं, सूर्यद्वारे सुषुम्नायां नाड्याम्। न
            चैतावतापि तत्साक्षात्कारो भवतीत्यत आह --- एवं तावद् अन्यत्रापि सुषुम्नाया अन्यत्रापि
            योगोपाध्यायोपदिष्टेषु यावद् इदं सर्वं जगद् दृष्टमिति। बुद्धिसत्त्वं हि स्वभावत
            एव विश्वप्रकाशनसमर्थं तमोमलावृतं यत्रैव रजसोद्घाट्यते तद् एव प्रकाशयति।
            सूर्यद्वारसंयमोद्घाटितं तु भुवनं प्रकाशयति। न चैवमन्यत्रापि प्रसङ्गस्
            तत्संयमस्य तावन्मात्रोद्घाटनसामर्थ्याद् इति सर्वमवदातम्<seg n="3.26">॥३॰२६॥</seg>
            <pb n="152"/>
</p>
        </div>


        <div type="sutra">
          <p>चन्द्रे ताराव्यूहज्ञानम्<seg n="3.27">॥३॰२७॥</seg>
</p>
        </div>

        <div type="sutra">
          <p>ध्रुवे तद्गतिज्ञानम्<seg n="3.28">॥३॰२८॥</seg>
</p>
        </div>

        <div type="sutra">
          <p>नाभिचक्रे कायव्यूहज्ञानम्<seg n="3.29">॥३॰२९॥</seg>
</p>
        </div>

        <div type="sutra">
          <p>कण्ठकूपे क्षुत्पिपासानिवृत्तिः<seg n="3.30">॥३॰३०॥</seg>
</p>
        </div>

        <div type="sutra">
          <p>कूर्मनाड्यां स्थैर्यम्<seg n="3.31">॥३॰३१॥</seg>
</p>
        </div>

        <div type="commentary">
          <p>चन्द्रे ताराव्यूहज्ञानम्। ध्रुवे तद्गतिज्ञानम्। नाभिचक्रे कायव्यूहज्ञानम्। कण्ठकूपे
            क्षुत्पिपासानिवृत्तिः। कूर्मनाड्यां स्थैर्यम्। तत्र तत्र जिज्ञासायां योगिनस्तत्र तत्र
            संयमः। एवं क्षुत्पिपासानिवृत्तिहेतुः संयमः स्थैर्यहेतुश्च सूत्रपदैरुपदिष्टो
            भाष्येण च निगदव्याख्यातेन व्याख्यात इति न व्याख्यातः<seg n="3.27//3.28//3.29//3.30//3.31">॥३॰२७॥३॰२८॥३॰२९॥३॰३०॥३॰३१॥</seg>
</p>
        </div>

        <div type="sutra">
          <p>मूर्धज्योतिषि सिद्धदर्शनम्<seg n="3.32">॥३॰३२॥</seg>
</p>
        </div>

        <div type="commentary">
          <p>मूर्धज्योतिषि सिद्धदर्शनम्। मूर्धशब्देन सुषुम्ना नाडी लक्ष्यते तत्र संयम इति<seg n="3.32">॥३॰३२॥</seg>
            <pb n="153"/>
</p>
        </div>

        <div type="sutra">
          <p>प्रातिभाद् वा सर्वम्<seg n="3.33">॥३॰३३॥</seg>
</p>
        </div>

        <div type="commentary">
          <p>प्रातिभाद् वा सर्वम्। प्रतिभोहस्तद्भवं प्रातिभम्। प्रसंख्यानहेतुसंयमवतो हि
            तत्प्रकर्षे प्रसंख्यानोदयपूर्वलिङ्गं यद् ऊहजं ज्ञानं तेन सर्वं विजानाति योगी। तच्
            च प्रसंख्यानसंनिधापनेन संसारात् तारयतीति तारकम्<seg n="3.33">॥३॰३३॥</seg>
</p>
        </div>

        <div type="sutra">
          <p>हृदये चित्तसंवित्<seg n="3.34">॥३॰३४॥</seg>
</p>
        </div>

        <div type="commentary">
          <p>हृदये चित्तसंवित्। हृदयपदं व्याचष्टे --- यद् इदमस्मिन् ब्रह्मपुरे। बृहत्त्वाद् आत्मा
            ब्रह्म तस्य पुरं निलयस्तद् धि तत्र विजानाति स्वमिति। दहरं गर्तं तद् एव
            पुण्डरीकमधोमुखं वेश्म मनसः। चित्तसंवेदनत्वे हेतुमाह --- तत्र विज्ञानं
            तत्र संयमाच्चित्तं विजानाति स्ववृत्तिविशिष्टम्<seg n="3.34">॥३॰३४॥</seg>
</p>
        </div>

        <div type="sutra">
          <p>सत्त्वपुरुषयोरत्यन्तासंकीर्णयोः प्रत्ययाविशेषो भोगः परार्थात् स्वार्थसंयमात्
              पुरुषज्ञानम्<seg n="3.35">॥३॰३५॥</seg>
</p>
        </div>

        <div type="commentary">
          <p>सत्त्वपुरुषयोरत्यन्तासंकीर्णयोः प्रत्ययाविशेषो भोगः परार्थात् स्वार्थसंयमात्
            पुरुषज्ञानम्। यत्र प्रकाशरूपस्यातिस्वच्छस्य नितान्ताभिभूतरजस्तमस्तया
            विवेकख्यातिरूपेण परिणतस्य बुद्धिसत्त्वस्यात्यन्तिकश्चैतन्याद् असंकरस्तत्र कैव
            कथा रजस्तमसोर्जडस्वभावयोरित्याशयवान् सूत्रकारः सत्त्वपुरुषयोरित्युवाच।
            इममेवाभिप्रायं गृहीत्वा भाष्यकारोऽप्याह --- बुद्धिसत्त्वं प्रख्याशीलमिति। न
            प्रख्याशीलमात्रमपि तु विवेकख्यातिरूपेण परिणतमतो
            नितान्तशुद्धप्रकाशतयात्यन्तसारूप्यं चैतन्येनेति संकर इत्यत आह --- समानेति।
            सत्त्वेनोपनिबन्धनमविनाभावः संबन्धः, समानं सत्त्वोपनिबन्धनं ययो
            रजस्तमसोस्ते तथोक्ते। वशीकारोऽअभिभवः। असंकरमाह --- <pb n="154"/> तस्माच्
            चेति। चकारोऽअप्यर्थः। न केवलं रजस्तमोभ्यामित्यर्थः। परिणामिन इति वैधर्म्यम्
            अपरिणामिनः पुरुषाद् उक्तम्। प्रत्ययाविशेषः शान्तघोरमूढरूपाया बुद्धेश्
            चैतन्यबिम्बोद्ग्राहेण चैतन्यस्य शान्ताद्याकाराध्यारोपश्चन्द्रमस इव
            स्वच्छसलिलप्रतिबिम्बितस्य तत्कम्पात् कम्पनारोपः। भोगहेतुमाह ---
            दर्शितविषयत्वाद् इति। असकृद् व्याख्यातम्। ननु बुद्धिसत्त्वमस्तु पुरुषभिन्नं भोगस्
            तु पुंसः कुतो भिद्यत इत्यत आह --- स भोगप्रत्ययो भोगरूपः प्रत्ययः
            सत्त्वस्यातः परार्थत्वाद् दृश्यो भोग्यः। सत्त्वं हि परार्थं संहतत्वात् तद्धर्मश्च
            भोग इति सोऽपि परार्थः। यस्मै च परस्मा असौ तस्य भोक्तुर्भोग्यः।
            अथवानुकूलप्रतिकूलवेदनीयस्तु सुखदुःखानुभवो भोगः। न चायमात्मानम्
            एवानुकूलयति प्रतिकूलयति वा, स्वात्मनि वृत्तिविरोधाद् अतोऽअनुकूलनीयप्रतिकूलनीयार्थो
            भोगः। स भोक्तात्मा तस्य दृश्यो भोग्य इति। यस्तु तस्मात् परार्थाद् विशिष्ट इति।
            परार्थाद् इति पञ्चम्यन्यपदाध्याहारेण व्याख्याता। स्याद् एतत् पुरुषविषया चेत् प्रज्ञा
            हन्त भोः पुरुषः प्रज्ञायाः प्रज्ञेय इति प्रज्ञान्तरमेव तत्र तत्रेत्यनवस्थापात
            इत्यत आह --- न च पुरुषप्रत्ययेनेति। अयमभिसंधिः --- चित्या जडः प्रकाश्यते।
            न जडेन चितिः। पुरुषप्रत्ययस्त्वचिदात्मा कथं चिदात्मानं प्रकाशयेत्। चिदात्मा त्व्
            अपराधीनप्रकाशो जडं प्रकाशयतीति युक्तम्। बुद्धिसत्त्वात्मनेत्यचिद्रूपतादात्म्येन
            जडत्वमाह। बुद्धिसत्त्वगतपुरुषप्रतिबिम्बालम्बनात् पुरुषालम्बनं न तु
            पुरुषप्रकाशनात् पुरुषालम्बनम्। बुद्धिसत्त्वमेव तु तेन प्रत्ययेन
            संक्रान्तपुरुषप्रतिबिम्बं पुरुषच्छायापन्नं चैतन्यमालम्बत इति पुरुषार्थः।
            अत्रैव श्रुतिमुदाहरति --- तथा ह्युक्तमीश्वरेण विज्ञातारमिति। न केनचिद् इत्य्
              अर्थः<seg n="3.35">॥३॰३५॥</seg>
            <pb n="155"/>
</p>
        </div>

        <div type="sutra">
          <p>ततः प्रातिभश्रावणवेदनादर्शास्वादवार्ता जायन्ते<seg n="3.36">॥३॰३६॥</seg>
</p>
        </div>

        <div type="commentary">
          <p>स च स्वार्थसंयमो न यावत् प्रधानं स्वकार्यं पुरुषज्ञानमभिनिर्वर्तयति तावत्
            तस्य पुरस्ताद् या विभूतीराधत्ते ताः सर्वा दर्शयति --- ततः
            प्रातिभश्रावणवेदनादर्शास्वादवार्ता जायन्ते। तद् अनेन योगजधर्मानुगृहीतानां
            मनःश्रोत्रत्वक्चक्षुर्जिह्वाघ्राणानां यथासंख्यं
            प्रातिभज्ञानदिव्यशब्दाद्यपरोक्षहेतुभावा उक्ताः। श्रोत्रादीनां पञ्चानां
            दिव्यशब्दाद्युपलम्भकानां तान्त्रिक्यः संज्ञाः श्रावणाद्याः। सुगमं भाष्यम्<seg n="3.36">॥३॰३६॥</seg>
</p>
        </div>

        <div type="sutra">
          <p>ते समाधावुपसर्गा व्युत्थाने सिद्धयः<seg n="3.37">॥३॰३७॥</seg>
</p>
        </div>

        <div type="commentary">
          <p>कदाचिद् आत्मविषयसंयमे प्रवृत्तस्तत्प्रभावाद् अमूरर्थान्तरसिद्धीरधिगम्य
            कृतार्थमन्यः संयमाद् विरमेद् अत आह --- ते समाधावुपसर्गा व्युत्थाने सिद्धयः।
            व्युत्थितचित्तो हि ताः सिद्धीरभिमन्यते। जन्मदुर्गत इव द्रविणकणिकामपि
            द्रविणसंभारम्। योगिना तु समाहितचित्तेनोपनताभ्योऽअपि ताभ्यो विरन्तव्यम्।
            अभिसंहिततापत्रयात्यन्तिकोपशमरूपपरमपुरुषार्थः स खल्वयं कथं
            तत्प्रत्यनीकासु सिद्धिषु रज्येतेति सूत्रभाष्ययोरर्थः<seg n="3.37">॥३॰३७॥</seg>
</p>
        </div>

        <div type="sutra">
          <p>बन्धकारणशैथिल्यात् प्रचारसंवेदनाच्च चित्तस्य परशरीरावेशः<seg n="3.38">॥३॰३८॥</seg>
</p>
        </div>

        <div type="commentary">
          <p>तद् एवं ज्ञानरूपमैश्वर्यं पुरुषदर्शनान्तं संयमफलमुक्त्वा क्रियारूपम्
            ऐश्वर्यं संयमफलमाह --- बन्धकारणशैथिल्यात् प्रचारसंवेदनाच्च चित्तस्य
            परशरीरावेशः। <pb n="156"/> समाधिबलाद् इति। बन्धकारणविषयसंयमबलात्
            प्राधान्यात् समाधिग्रहणम्। प्रचरत्यनेनास्मिन्निति प्रचारः। चित्तस्य गमागमाध्वानो
            नाड्यस्तस्मिन् प्रचारे संयमात् तद्वेदनं, तस्माच्च बन्धकारणशैथिल्यान् न तेन
            प्रतिबध्यते। अप्रतिबद्धमप्युन्मार्गेण गच्छन् न स्वशरीराद् अप्रत्यूहं निष्क्रामति।
            न च परशरीरमाविशति। तस्मात् तत्प्रचारोऽअपि ज्ञातव्यः। इन्द्रियाणि च चित्तानुसारीणि
            परशरीरे यथाधिष्ठानं निविशन्त इति<seg n="3.38">॥३॰३८॥</seg>
</p>
        </div>

        <div type="sutra">
          <p>उदानजयाज् जलपङ्ककण्टकादिष्वसङ्ग उत्क्रान्तिश्च<seg n="3.39">॥३॰३९॥</seg>
</p>
        </div>

        <div type="commentary">
          <p>उदानजयाज् जलपङ्ककण्टकादिष्वसङ्ग उत्क्रान्तिश्च। समस्तेन्द्रियवृत्तिर्जीवनं
            प्राणादिलक्षणा प्राणादयो लक्षणं यस्याः सा तथोक्ता। द्वयीन्द्रियाणां वृत्तिर्
            बाह्याभ्यन्तरी च। बाह्या रूपाद्यालोचनलक्षणा। आभ्यन्तरी तु जीवनं, सा हि
            प्रयत्नभेदः शरीरोपगृहीतमारुतक्रियाभेदहेतुः सर्वकरणसाधारणः। यथाहुः
            ---</p>

          <p>"सामान्यकरणवृत्तिः प्राणाद्या वायवः पञ्च" [सांख्यकारिका २९] इति।</p>

          <p>तैरस्य लक्षणीयत्वात् तस्य प्रयत्नस्य क्रिया कार्यं पञ्चतयी। प्राण आ नासिकाग्राद् आ
            च हृदयाद् अवस्थितः। अशितपीताहारपरिणतिभेदं रसं तत्र तत्र स्थाने समम्
            अनुरूपं नयन् समानः। आ हृदयाद् आ च नाभेरस्यावस्थानम्। मूत्रपुरीषगर्भादीनाम्
            अपनयनहेतुरपानः। आ <pb n="157"/> नाभेरा च पादतलाद् अस्य वृत्तिः। उन्नयनाद्
            ऊर्ध्वं नयनाद् रसादीनामुदानः। आ नासिकाग्राद् आ च शिरसो वृत्तिरस्य। व्यापी व्यानः।
            एषामुक्तानां प्रधानं प्राणस्तदुत्क्रमे सर्वोत्क्रमश्रुतेः "प्राणमुत्क्रामन्तमनु सर्वे
            प्राणा उत्क्रामन्ति" [बृहदारण्यकोपनिषत् ४॰४॰२] इति। तद् एवं प्राणादीनां
            क्रियास्थानभेदेन भेदं प्रतिपाद्य सूत्रार्थमवतारयति --- उदानजयाद् इति। उदाने
            कृतसंयमस्तज्जयाज् जलादिभिर्न प्रतिहन्यते। उत्क्रान्तिश्चार्चिरादिमार्गेण भवति
            प्रायणकाले। तस्मात् तामुत्क्रान्तिं वशित्वेन प्रतिपद्यते। प्राणादिसंयमात् तद्विजये
            भूतजय एताः क्रियाः स्थानविजयादिभेदात् प्रतिपत्तव्याः<seg n="3.39">॥३॰३९॥</seg>
</p>
        </div>

        <div type="sutra">
          <p>समानजयाज् ज्वलनम्<seg n="3.40">॥३॰४०॥</seg>
</p>
        </div>

        <div type="commentary">
          <p>समाजनयाज् ज्वलनम्। तेजसः शारीरस्योपध्मानमुत्तेजनम्<seg n="3.40">॥३॰४०॥</seg>
</p>
        </div>

        <div type="sutra">
          <p>श्रोत्राकाशयोः संबन्धसंयमाद् दिव्यं श्रोत्रम्<seg n="3.41">॥३॰४१॥</seg>
</p>
        </div>

        <div type="commentary">
          <p>स्वार्थसंयमाद् अन्वाचयशिष्टं श्रावणाद्युक्तं संप्रति श्रावणाद्यर्थाद् एव संयमाच्
            छ्रावणादि भवतीत्याह --- श्रोत्राकाशयोः संबन्धसंयमाद् दिव्यं श्रोत्रम्।
            संयमविषयं श्रोत्राकाशयोः संबन्धमाधाराधेयभावमाह --- सर्वश्रोत्राणाम्
            आहंकारिकाणामप्याकाशं कर्णशष्कुलीविवरं प्रतिष्ठा तदायतनं श्रोत्रं
            तदुपकारापकाराभ्यां श्रोत्रस्योपकारापकारदर्शनात्। शब्दानां च श्रोत्रसहकारिणां
            पार्थिवादिशब्दग्रहणे कर्तव्ये कर्णशष्कुलीसुषिरवर्ति श्रोत्रं
            स्वाश्रयनभोगतासाधारणशब्दमपेक्षते। गन्धादिगुणसहकारिभिर्घ्राणादिभिर्बाह्यं
            पृथिव्यादिवर्तिगन्धाद्यालोचने कार्ये दृष्टम्। आहंकारिकमपि
            घ्राण्रसनत्वक्चक्षुःश्रोत्रं भूताधिष्ठानमेव भूतोपकारापकाराभ्यां घ्राणादीनाम्
            उपकारापकारदर्शनाद् इत्युक्तम्। तच्चेदं श्रोत्रमाहंकारिकमयःप्रतिमम्
            अयस्कान्तमणिकल्पेन वक्तृवक्त्रसमुत्पन्नेन वक्त्रस्थेन शब्देनाकृष्टं
            स्ववृत्तिपरम्परया वक्तृवक्त्रमागतं शब्दमालोचयति। <pb n="158"/> तथा च
            दिग्देशवर्तिशब्दप्रतीतिः प्राणभृन्मात्रस्य नासति बाधकेऽअप्रमाणीकृता भविष्यतीति।
            तथा च पञ्चशिखस्य वाक्यम् --- तुल्यदेशश्रवणानामेकदेशश्रुतित्वं सर्वेषां
            भवतीति। तुल्यदेशानि श्रवणानि श्रोत्राणि येषां चैत्रादीनां ते तथोक्ताः। सर्वेषां
            श्रवणान्याकाशवर्तीनीत्यर्थः। तच्च श्रोत्राधिष्ठानमाकाशं शब्दगुणतन्मात्राद्
            उत्पन्नं शब्दगुणकं येन शब्देन सहकारिणा पार्थिवादीञ् शब्दान् गृह्णाति। तस्मात्
            सर्वेषामेकजातीया श्रुतिः शब्द इत्यर्थः। तद् अनेन श्रोत्राधिष्ठानत्वमाकाशस्य
            शब्दगुणत्वं च दर्शितमिति। तच्चैकदेशश्रुतित्वमाकाशस्य लिङ्गम्। सा ह्येकजातीया
            शब्दव्यञ्जिका श्रुतिर्यदाश्रया तद् एवाकाशशब्दवाच्यम्। न हीदृशीं श्रुतिमन्तरेण
            शब्दव्यक्तिः। न चेदृशी श्रुतिः पृथिव्यादिगुणस्तस्य स्वात्मनि
            व्यङ्ग्यव्यञ्जकत्वानुपपत्तेरिति। अनावरणं चाकाशलिङ्गम्। यद्याकाशं नाभविष्यद्
            अन्योन्यसंपिण्डितानि मूर्तानि न सूचीभिरप्यभेत्स्यन्त। ततश्च सर्वैरेव सर्वम्
            आवृतं स्यात्। न च मूर्तद्रव्याभावमात्राद् एवानावरणमस्याभावस्य भावाश्रितत्वेन
            तदभावेऽअभावात्। न च चितिशक्तिस्तदाश्रया भवितुमर्हति।
            अपरिणामितयावच्छेदकत्वाभावात्। न च दिक्कालादयः पृथिव्यादिद्रव्यव्यतिरिक्ताः सन्ति।
            तस्मात् तादृशः परिणतिभेदो नभस एवेति सर्वमवदातम्। अनावरणे चाकाशलिङ्गे सिद्धे
            यत्र यत्रानावरणं तत्र तत्र सर्वत्राकाशमिति सर्वगतत्वमप्याकाशस्य सिद्धम्
            इत्याह --- तथामूर्तस्येति। श्रोत्रसद्भावे प्रमाणमाह --- शब्दग्रहणेति। क्रिया हि
            करणसाध्या दृष्टा। यथा छिदादिर्वास्यादिसाध्या। तद् इह शब्दग्रहणक्रिययापि
            करणसाध्यया भवितव्यं, यच्च करणं तच्च श्रोत्रमिति। अथास्याश्चक्षुरादय एव
            कस्मात् करणं न भवन्तीत्यत आह --- बधिराबधिरयोरिति। अन्वयव्यतिरेकाभ्याम्
            अवधारणम्। उपलक्षणं चैतत् त्वग्वातयोश्चक्षुस्तेजसो रसनोदकयोर्नासिकापृथिव्योः
            संबन्धसंयमाद् दिव्यत्वगाद्यप्यूहनीयम्<seg n="3.41">॥३॰४१॥</seg>
            <pb n="159"/>
</p>
        </div>

        <div type="sutra">
          <p>कायाकाशयोः संबन्धसंयमाल् लघुतूलसमापत्तेश्चाकाशगमनम्<seg n="3.42">॥३॰४२॥</seg>
</p>
        </div>

        <div type="commentary">
          <p>कायाकशयोः संबन्धसंयमाल् लघुतूलसमापत्तेश्चाकाशगमनम्।
            कायाकाशसंबन्धसंयमाद् वा लघुनि वा तूलादौ कृतसंयमात् समापत्तिं चेतसस्
            तत्स्थतदञ्जनतां लब्ध्वेति। सिद्धिक्रममाह --- जल इति<seg n="3.42">॥३॰४२॥</seg>
</p>
        </div>

        <div type="sutra">
          <p>बहिरकल्पिता वृत्तिर्महाविदेहा ततः प्रकाशावरणक्षयः<seg n="3.43">॥३॰४३॥</seg>
</p>
        </div>

        <div type="commentary">

          <p>अपरमपि परशरीरावेशहेतुं संयमं क्लेशकर्मविपाकक्षयहेतुं चाह --- बहिर्
            अकल्पिता वृत्तिर्महाविदेहा ततः प्रकाशावरणक्षयः। विदेहामाह --- शरीराद् इति।
            अकल्पिताया महाविदेहाया य उपायस्तत्प्रदर्शनाय कल्पितां विदेहामाह --- सा यदीति।
            वृत्तिमात्रं कल्पनाज्ञानमात्रं तेन। महाविदेहामाह --- या त्विति। उपायोपेयते
            कल्पिताकल्पितयोराह --- तत्रेति। किं परशरीरावेशमात्रमितो नेत्याह --- ततश्चेति।
            ततो धारणातो महाविदेहाया मनःप्रवृत्तेः सिद्धिः। क्लेशश्च कर्म च ताभ्यां <pb n="160"/> विपाकत्रयं जात्यायुर्भोगाः। तद् एतद् रजस्तमोमूलं विगलितरजस्तमसः
            सत्त्वमात्राद् विवेकख्यातिमात्रसमुत्पादात्। तद् एतद् विपाकत्रयं रजस्तमोमूलतया
            तदात्मकं सद्बुद्धिसत्त्वमावृणोति। तत्क्षयाच्च निरावरणं योगिचित्तं यथेच्छं
            विहरति विजानाति चेति<seg n="3.43">॥३॰४३॥</seg>
</p>
        </div>

        <div type="sutra">
          <p>स्थूलस्वरूपसूक्ष्मान्वयार्थवत्त्वसंयमाद् भूतजयः<seg n="3.44">॥३॰४४॥</seg>
</p>
        </div>

        <div type="commentary">
          <p>स्थूलस्वरूपसूक्ष्मान्वयार्थवत्त्वसंयमाद् भूतजयः। स्थूलं च स्वरूपं च सूक्ष्मं
            चान्वयश्चार्थवत्त्वं चेति स्थूलस्वरूपसूक्ष्मान्वयार्थवत्त्वानि तेषु संयमात् तज्जयः।
            स्थूलमाह --- तत्रेति। पार्थिवाः पाथसीयास्तैजसा वायवीया आकाशीयाः
            शब्दस्पर्शरूपरसगन्धा यथासंभवं विशेषाः षड्जगान्धारादयः शीतोष्णादयो
            नीलपीतादयः कषायमधुरादयः सुरभ्यादयः। एते हि नामरूपप्रयोजनैः परस्परतो
            भिद्यन्त इति विशेषाः। एतेषां पञ्च पृथिव्यां गन्धवर्जं चत्वारोऽअप्सु गन्धरसवर्जं
            त्रयस्तेजसि गन्धरसरूपवर्जं द्वौ नभस्वति शब्द एवाकाशे। त एव ईदृशा विशेषाः
            सहाकारादिभिर्धर्मैः स्थूलशब्देन परिभाषिताः शास्त्रे। तत्रापि पार्थिवास्तावद्
            धर्माः ---</p>

          <p>"आकारो गौरवं रौक्ष्यं वरणं स्थैर्यमेव च। वृत्तिर्भेदः क्षमा कार्ष्ण्यं
            काठिन्यं सर्वभोग्यता"॥</p>

          <p>अपां धर्माः ---</p>

          <p>"स्नेहः सौक्ष्म्यं प्रभा शौक्ल्यं मार्दवं गौरवं च यत्। शैत्यं रक्षा पवित्रत्वं
            संधानं चौदका गुणाः"॥</p>

          <p>तैजसा धर्माः ---</p>

          <p>"ऊर्ध्वभाक् पाचकं दग्धृ पावकं लघु भास्वरम्। प्रध्वंस्योजस्वि वै तेजः
            पूर्वाभ्यां भिन्नलक्षणम्"॥</p>

          <p>वायवीया धर्माः ---</p>

          <p>"तिर्यग्यानं पवित्रत्वमाक्षेपो नोदनं बलम्। चलमच्छायता रौक्ष्यं वायोर्धर्माः
            पृथग्विधाः"॥</p>

          <p>आकाशीया धर्माः ---</p>

          <p>"सर्वतोगतिरव्यूहोऽअविष्टम्भश्चेति ते त्रयः। आकाशधर्मा व्याख्याताः
            पूर्वधर्मविलक्षणाः" इति॥</p>

          <p>त एत आकारप्रभृतयो धर्मास्तैः सहेति। आकारश्च सामान्यविशेषो गोत्वादिः। द्वितीयं
            रूपमाह --- द्वितीयं रूपं स्वसामान्यम्। मूर्तिः सांसिद्धिकं काठिन्यम्। स्नेहो जलं
            मृजापुष्टिबलाधानहेतुः। वह्निरुष्णतोदर्ये सौर्ये भौमे च सर्वत्रैव तेजसि <pb n="161"/> समवेतोष्णतेति। सर्वं चैतद् धर्मधर्मिणोरभेदविवक्षयाभिधानम्।
            वायुः प्रणामी वहनशीलः। तद् आह ---</p>

          <p>"चलनेन तृणादीनां शरीरस्याटनेन च। सर्वगं वायुसामान्यं नामित्वमनुमीयते"॥</p>

          <p>सर्वतोगतिराकाशः सर्वत्र शब्दोपलब्धिदर्शनात्। श्रोत्राश्रयाकाशगुणेन हि शब्देन
            पार्थिवादिशब्दोपलब्धिरित्युपपादितमधस्तात्। एतत् स्वरूपशब्देनोक्तम्। अस्यैव
            मूर्त्यादिसामान्यस्य शब्दादयः षड्जादय उष्णत्वादयः शुक्लत्वादयः कषायत्वादयः
            सुरभित्वादयो मूर्त्यादीनां सामान्यानां भेदाः। सामान्यान्यपि मूर्त्यादीनि
            जम्बीरपनसामलकफलादीनि रसादिभेदात् परस्परं व्यावर्तन्ते। तेनैतेषामेते
            रसादयो विशेषाः। तथा चोक्तम् --- एकजातिसमन्वितानां प्रत्येकं पृथिव्यादीनामेकैकया
            जात्या मूर्तिस्नेहादिना समन्वितानामेषां षड्जादिधर्ममात्रव्यावृत्तिरिति। तद् एवं
            सामान्यं मूर्त्याद्युक्तं विशेषाश्च शब्दादय उक्ताः। ये चाहुः सामान्यविशेषाश्रयो द्रव्यम्
            इति तान् प्रत्याह --- सामान्यविशेषसमुदायोऽअत्र दर्शने द्रव्यम्। येऽअपि तदाश्रयो
            द्रव्यमास्थिषत तैरपि तत्समुदायोऽअनुभूयमानो नापह्नोतव्यः। न च तदपह्नवे
            तयोराधारो द्रव्यमिति भवति। तस्मात् तद् एवास्तु द्रव्यम्। न तु ताभ्यां तत्समुदायाच्
            च तदाधारमपरं द्रव्यमुपलभामहे। ग्रावभ्यो ग्रावसमुदायाद् इव च तदाधारम्
            अपरं पृथग्विधं शिखरम्। समूहो द्रव्यमित्युक्तं तत्र समूहमात्रं द्रव्यमिति
            भ्रमापनुत्तये समूहविशेषो द्रव्यमिति निर्धारयितुं समूहप्रकारान् आह --- द्विष्ठो
            हीति। यस्माद् एवं तस्मान् न समूहमात्रं द्रव्यमित्यर्थः। द्वाभ्यां प्रकाराभ्यां
            तिष्ठतीति द्विष्ठः। एकं प्रकारमाह --- प्रत्यस्तमितेति। प्रत्यस्तमितो भेदो येषाम्
            अवयवानां ते तथोक्ताः। प्रत्यस्तमितभेदा अवयवा यस्य स तथोक्तः। एतद् उक्तं
            भवति --- शरीरवृक्षयूथवनशब्देभ्यः समूहः प्रतीयमानोऽअप्रतीतावयवभेदस्
            तद्वाचकशब्दाप्रयोगात् समूह एकोऽअवगम्यत इति। युतायुतसिद्धावयवत्वेन
            चेतनाचेतनत्वेन चोदाहरणचतुष्टयम्। युतायुतसिद्धावयवत्वं चाग्रे वक्ष्यते। <pb n="162"/> द्वितीयं प्रकारमाह --- शब्देनोपात्तभेदावयवानुगतः समूह उभये
            देवमनुष्या इति। देवमनुष्या इति हि शब्देनोभयशब्दवाच्यस्य समूहस्य भागौ भिन्नाव्
            उपात्तौ। ननूभयशब्दात् तावद् अवयवभेदो न प्रतीयते तत् कथम्
            उपात्तभेदावयवानुगत इत्यत आह --- ताभ्यां भागाभ्यामेव समूहोऽअभिधीयते।
            उभयशब्देन भागद्वयवाचिशब्दसहितेन समूहो वाच्यः, वाक्यस्य वाक्यार्थवाचकत्वाद्
            इति भावः। पुनर्द्वैविध्यमाह --- स चेति। भेदेन चाभेदेन च विवक्षितः।
            भेदविवक्षितमाह --- आम्राणां वनं ब्राह्मणानां संघ इति। भेद एव षष्ठीश्रुतेः,
            यथा गर्गाणां गौरिति। अभेदविवक्षितमाह --- आम्रवणं ब्राह्मणसंघ इति। आम्राश्च
            ते वनं चेति समूहसमूहिनोरभेदं विवक्षित्वा सामानाधिकरण्यमित्यर्थः।
            विधान्तरमाह --- स पुनर्द्विविधः। युतसिद्धावयवः समूहः। युतसिद्धाः
            पृथक्सिद्धाः सान्तराला अवयवा यस्य स तथोक्तः, यूथं वनमिति। सान्तराला हि
            तदवयवा वृक्षाश्च गावश्च। अयुतसिद्धावयवश्च समूहो वृक्षो गौः परमाणुरिति।
            निरन्तरा हि तदवयवाः सामान्यविशेषा वा सास्नादयो वेति। तद् एतेषु समूहेषु
            द्रव्यभूतं समूहं निर्धारयति --- अयुतसिद्धेति। तद् एवं प्रासङ्गिकं द्रव्यं
            व्युत्पाद्य प्रकृतमुपसंहरति --- एतत् स्वरूपमित्युक्तमिति। तृतीयं रूपं विवक्षुः
            पृच्छति --- अथेति। उत्तरमाह --- तन्मात्रमिति। तस्यैकोऽअवयवः परिमाणभेदः
            परमाणुः, सामान्यं मूर्तिः, शब्दादयो विशेषास्तदात्मा, अयुतसिद्धा निरन्तरा येऽअवयवाः
            सामान्यविशेषास्तद्भेदेष्वनुगतः समुदायः। यथा च <pb n="163"/> परमाणुः सूक्ष्मं
            रूपमेवं सर्वतन्मात्राणि सूक्ष्मं रूपमिति। उपसंहरति --- एतद् इति। अथ भूतानां
            चतुर्थं रूपं ख्यातिक्रियास्थितिशीला गुणाः कार्यस्वभावमनुपतितुमनुगन्तुं शीलं
            येषां ते तथोक्ताः। अत एवान्वयशब्देनोक्ताः। अथैषां पञ्चमं रूपमर्थवत्त्वं
            विवृणोति --- भोगेति। नन्वेवमपि सन्तु गुणा अर्थवन्तस्तत्कार्याणां तु
            कुतोऽअर्थवत्त्वमित्यत आह --- गुणा इति। भौतिका गोघटादयः। तद् एवं
            संयमविषयमुक्त्वा संयमं तत्फलं चाह --- तेष्विति। भूतप्रकृतयो
              भूतस्वभावाः<seg n="3.44">॥३॰४४॥</seg>
</p>
        </div>

        <div type="sutra">
          <p>ततोऽअणिमादिप्रादुर्भावः कायसंपत् तद्धर्मानभिघातश्च<seg n="3.45">॥३॰४५॥</seg>
</p>
        </div>

        <div type="commentary">
          <p>संकल्पानुविधाने भूतानां किं योगिनः सिध्यतीत्यत आह --- ततोऽअणिमादिप्रादुर्भावः
            कायसंपत् तद्धर्मानभिघातश्च। स्थूलसंयमजयाच्चतस्रः सिद्धयो भवन्तीत्याह
            --- तत्राणिमा महान् अपि भवत्यणुः। लघिमा महान् अपि लघुर्भूत्वेषीकातूल इवाकाशे
            विहरति। महिमाल्पोऽअपि नागनगगगनपरिमाणो भवति। प्राप्तिः सर्वे भावाः संनिहिता
            भवन्ति योगिनः। तद्यथा भूमिष्ठ एवाङ्गुल्यग्रेण स्पृशति चन्द्रमसम्।
            स्वरूपसंयमविजयात् सिद्धिमाह --- प्राकाम्यमिच्छानभिघातो नास्य रूपं
            भूतस्वरूपैर्मूर्त्यादिभिर्हन्यते। भूमावुन्मज्जति निमज्जति च यथोदके।
            सूक्ष्मविषयसंयमजयात् सिद्धिम् <pb n="164"/> आह --- वशित्वं भूतानि पृथिव्यादीनि
            भौतिकानि गोघटादीनि तेषु वशी स्वतन्त्रो भवति, तेषां त्ववश्यस्
            तत्कारणतन्मात्रपृथिव्यादिपरमाणुवशीकारात् तत्कार्यवशीकारस्तेन यानि
            यथावस्थापयति तानि तथावतिष्ठन्त इत्यर्थः। अन्वयविषयसंयमजयात् सिद्धिमाह
            --- ईशितृत्वं तेषां भूतभौतिकानां विजितमूलप्रकृतिः सन् यः प्रभव उत्पादो यश्
            चाप्ययो विनाशो यश्च व्यूहो यथावदवस्थापनं तेषां ईष्टे। अर्थवत्त्वसंयमात् सिद्धिम्
            आह --- यत्र कामावसायित्वं सत्यसंकल्पता। विजितगुणार्थवत्त्वो हि योगी
            यद्यदर्थतया संकल्पयति तत् तस्मै प्रयोजनाय कल्पते। विषमप्यमृतकार्ये
            संकल्प्य भोजयञ् जीवयतीति। स्याद् एतद् यथा शक्तिविपर्यासं करोत्येवं
            पदार्थविपर्यासमपि कस्मान् न करोति। तथा च चन्द्रमसमादित्यं कुर्यात् कुहूं च
            सिनीवालीमित्यत आह --- न च शक्तोऽअपीति। न खल्वेते यत्र कामावसायिनस्
            तत्रभवतः परमेश्वरस्याज्ञामतिक्रमितुमुत्सहन्ते। शक्तयस्तु पदार्थानां
            जातिदेशकालावस्थाभेदेनानियतस्वभावा इति युज्यते तासु तदिच्छानुविधानमिति। एतान्य्
            अष्टावैश्वर्याणि। तद्धर्मानभिघात इति। अणिमादिप्रादुर्भाव इत्यनेनैव
            तद्धर्मानभिघातसिद्धौ पुनरुपादानं कायसिद्धिवद् एतत्
            सूत्रोपबद्धसकलविषयसंयमफलवत्त्वज्ञापनाय। सुगममन्यत्<seg n="3.45">॥३॰४५॥</seg>
</p>
        </div>

        <div type="sutra">
          <p>रूपलावण्यबलवज्रसंहननत्वानि कायसंपत्<seg n="3.46">॥३॰४६॥</seg>
</p>
        </div>

        <div type="commentary">
          <p>कायसंपदमाह --- रूपलावण्यबलवज्रसंहननत्वानि कायसंपत्। वज्रस्येव
            संहननमवयवव्यूहो दृढो निबिडो यस्य स तथोक्तः<seg n="3.46">॥३॰४६॥</seg>
            <pb n="165"/>
</p>
        </div>

        <div type="sutra">
          <p>ग्रहणस्वरूपास्मितान्वयार्थवत्त्वसंयमाद् इन्द्रियजयः<seg n="3.47">॥३॰४७॥</seg>
</p>
        </div>

        <div type="commentary">
          <p>जितभूतस्य योगिन इन्द्रियजयोपायमाह --- ग्रहणस्वरूपास्मितान्वयार्थवत्त्वसंयमाद्
            इन्द्रियजयः। ग्रहणं च स्वरूपं चास्मिता चान्वयश्चार्थवत्त्वं च तेषु संयमस्
            तस्माद् इत्यर्थः। गृहीतिर्ग्रहणं, तच्च ग्राह्याधीननिरूपणमिति ग्राह्यं दर्शयति
            --- सामान्यविशेषात्मेति। ग्राह्यमुक्त्वा ग्रहणमाह --- तेष्विति। वृत्तिरालोचनं
            विषयाकारा परिणतिरिति यावत्। ये त्वाहुः --- सामान्यमात्रगोचरेन्द्रियवृत्तिरिति तान्
            प्रत्याह --- न चेति। गृह्यत इति ग्रहणम्। न सामान्यमात्रगोचरं ग्रहणम्।
            बाह्येन्द्रियतन्त्रं हि मनो बाह्ये प्रवर्तते। अन्यथान्धबधिराद्यभावप्रसङ्गात्। तद्
            इह यदि न विशेषविषयमिन्द्रियं तेनासावनालोचितो विशेष इति कथं
            मनसानुव्यवसीयेत। तस्मात् सामान्यविशेषविषयमिन्द्रियालोचनमिति। तद् एतद् ग्रहणम्
            इन्द्रियाणां प्रथमं रूपम्। द्वितीयं रूपमाह --- स्वरूपं पुनरिति। अहंकारो हि
            सत्त्वभागेनात्मीयेनेन्द्रियाण्यजीजनत्। अतो यत् तत्र करणत्वं सामान्यं यच्च
            नियतरूपादिविषयत्वं विशेषस्तदुभयमपि प्रकाशात्मकमित्यर्थः। तेषां तृतीयं
            रूपमिति। अहंकारो हीन्द्रियाणां कारणमिति यत्रेन्द्रियाणि तत्र तेन भवितव्यमिति
            सर्वेन्द्रियसाधारण्यात् सामान्यमिन्द्रियाणामित्यर्थः। चतुर्थं रूपमिति। गुणानां हि
            द्वैरूप्यं व्यवसेयात्मकत्वं व्यवसायात्मकत्वं च। तत्र व्यवसेयात्मकतां ग्राह्यताम्
            आस्थाय पञ्च तन्मात्राणि भूतभौतिकानि निर्मिमीते। व्यवसायात्मकत्वं तु ग्रहणरूपम्
            आस्थाय साहंकाराणीन्द्रियाणीत्यर्थः। शेषं सुगमम्<seg n="3.47">॥३॰४७॥</seg>
            <pb n="166"/>
</p>
        </div>

        <div type="sutra">
          <p>ततो मनोजवित्वं विकरणभावः प्रधानजयश्च<seg n="3.48">॥३॰४८॥</seg>
</p>
        </div>

        <div type="commentary">
          <p>पञ्चरूपेन्द्रियजयात् सिद्धीराह --- ततो मनोजवित्वं विकरणभावः प्रधानजयश्च।
            विदेहानामिन्द्रियाणां करणभावो विकरणभावः। देशः काश्मीरादिः। कालोऽतीतादिः।
            विषयः सूक्ष्मादिः। सान्वयेन्द्रियजयात् सर्वप्रकृतिविकारवशित्वं प्रधानजयः। ता एताः
            सिद्धयो मधुप्रतीका इत्युच्यन्ते योगशास्त्रनिष्णातैः। स्याद् एतद् इन्द्रियजयाद् इन्द्रियाणि
            सविषयाणि वश्यानि भवन्तु, प्रधानादीनां तत्कारणानां किमायातमित्यत आह --- एताश्
            चेति। करणानामिन्द्रियाणां पञ्च रूपाणि ग्रहणादीनि तेषां जयात्। एतद् उक्तं भवति ---
            नेन्द्रियमात्रजयस्यैताः सिद्धयोऽअपि तु पञ्चरूपस्य तदन्तर्गतं च प्रधानादीति<seg n="3.48">॥३॰४८॥</seg>
</p>
        </div>

        <div type="sutra">
          <p>सत्त्वपुरुषान्यताख्यातिमात्रस्य सर्वभावाधिष्ठातृत्वं सर्वज्ञातृत्वं च<seg n="3.49">॥३॰४९॥</seg>
</p>
        </div>

        <div type="commentary">
          <p>त एते ज्ञानक्रियारूपैश्वर्यहेतवः संयमाः साक्षात् पारम्पर्येण च
            स्वसिद्ध्युपसंहारसंपादितश्रद्धाद्वारेण यदर्थास्तस्याः सत्त्वपुरुषान्यताख्यातेर्
            अवान्तरविभूतीर्दर्शयति --- सत्त्वपुरुषान्यताख्यातिमात्रस्य सर्वभावाधिष्ठातृत्वं
            सर्वज्ञातृत्वं च। निर्धूतरजस्तमोमलतया वैशारद्यं ततः परा वशीकारसंज्ञा
            रजस्तमोभ्यामुपप्लुतं हि चित्तसत्त्वमवश्यमासीत् तदुपशमे तु तद्वश्यं योगिनो
            वशिनस्तस्मिन् वश्ये योगिनः सत्त्वपुरुषान्यताख्यातिमात्ररूपप्रतिष्ठस्य
            सर्वभावाधिष्ठातृत्वम्। एतद् एव विवृणोति --- सर्वात्मान इति। व्यवसायव्यवसेयात्मानो
              <pb n="167"/> जडप्रकाशरूपा इत्यर्थः। तद् अनेन क्रियैश्वर्यमुक्तम्। ज्ञानैश्वर्यम्
            आह --- सर्वज्ञातृत्वमिति। अस्या अपि द्विविधायाः सिद्धेर्वैराग्याय योगिजनप्रसिद्धां
            संज्ञामाह --- एषा विशोकेति। क्लेशाश्च बन्धनानि च कर्माणि तानि क्षीणानि यस्य स
              तथा<seg n="3.49">॥३॰४९॥</seg>
</p>
        </div>

        <div type="sutra">
          <p>तद्वैराग्याद् अपि दोषबीजक्षये कैवल्यम्<seg n="3.50">॥३॰५०॥</seg>
</p>
        </div>

        <div type="commentary">
          <p>संयमान्तराणां पुरुषार्थाभासफलत्वाद् विवेकख्यातिसंयमार्थतां दर्शयितुं
            विवेकख्यातेः परवैराग्योपजननद्वारेण कैवल्यं फलमाह --- तद्वैराग्याद् अपि
            दोषबीजक्षये कैवल्यम्। यदास्य योगिनः क्लेशकर्मक्षय एवं ज्ञानं भवति। किंभूतम्
            इत्याह --- सत्त्वस्यायं विवेकप्रत्ययो धर्मः। शेषं तत्र तत्र व्याख्यातत्वात्
              सुगमम्<seg n="3.50">॥३॰५०॥</seg>
</p>
        </div>

        <div type="sutra">
          <p>स्थान्युपनिमन्त्रणे सङ्गस्मयाकरणं पुनरनिष्टप्रसङ्गात्<seg n="3.51">॥३॰५१॥</seg>
</p>
        </div>

        <div type="commentary">
          <p>संप्रति कैवल्यसाधने प्रवृत्तस्य योगिनः प्रत्यूहसंभवे तन्निराकरणकारणम्
            उपदिशति --- स्थान्युपनिमन्त्रणे सङ्गस्मयाकरणं पुनरनिष्टप्रसङ्गात्। स्थानानि
            येषां <pb n="168"/> सन्ति ते स्थानिनो महेन्द्रादयस्तैरुपनिमन्त्रणं तस्मिन् सङ्गश्च
            स्मयश्च न कर्तव्यः पुनरनिष्टप्रसङ्गात्। तत्र यं देवाः स्थानैरुपमन्त्रयन्ते
            तं योगिनमेकं निर्धारयितुं यावन्तो योगिनः संभवन्ति तावत एवाह --- चत्वार इति।
            तत्र प्राथमकल्पिकस्य स्वरूपमाह --- तत्राभ्यासीति। प्रवृत्तमात्रं न पुनर्
            वशीकृतं ज्योतिर्ज्ञानं परचित्तादिविषयं यस्य स तथा। द्वितीयमाह ---
            ऋतंभरप्रज्ञ इति। यत्रेदमुक्तम् --- "ऋतंभरा तत्र प्रज्ञा" [योगसूत्रम् १॰४८] इति।
            स हि भूतेन्द्रियाणि जिगीषुः। तृतीयमाह --- भूतेन्द्रियजयीति। तेन हि
            स्थूलादिसंयमेन ग्रहणादिसंयमेन च भूतेन्द्रियाणि जितानि। तमेवाह --- सर्वेषु
            भावितेषु निष्पादितेषु भूतेन्द्रियजयात् परचित्तादिज्ञानादिषु कृतरक्षाबन्धो यतस्तेभ्यो
            न च्यवते भावनीयेषु निष्पादनीयेषु विशोकादिषु परवैराग्यपर्यन्तेषु
            कर्तव्यसाधनवान् पुरुषप्रयत्नस्य साधनविषयस्यैव साध्यनिष्पादकत्वात्। चतुर्थम्
            आह --- चतुर्थ इति। तस्य हि भगवतो जीवन्मुक्तस्य चरमदेहस्य चित्तप्रतिसर्ग एको
           ऽर्थः। तद् एतेषु योगिषूपनिमन्त्रणविषयं योगिनमवधारयति --- तत्र मधुमतीम्
            इति। प्राथमकल्पिके तावन् महेन्द्रादीनां तत्प्राप्तिशङ्कैव नास्ति। तृतीयोऽअपि तैर्
            नोपनिमन्त्रणीयो भूतेन्द्रियवशित्वेनैव तत्प्राप्तेः। चतुर्थोऽअपि परवैराग्यसंपत्तेर्
            आसङ्गशङ्का दूरोत्सारितैवेति पारिशेष्याद् द्वितीय एव ऋतंभरप्रज्ञस्
            तदुपनिमन्त्रणविषय इति। वैहायसमाकाशगामि, अक्षयमविनाशि, अजरं सदाभिनवम्।
              <pb n="169"/> स्मयकरणे दोषमाह --- स्मयाद् अयमिति। स्मयात् सुस्थितंमन्यो
            नानित्यतां भावयिष्यति, न तस्यां प्रणिधास्यतीत्यर्थः। सुगममन्यत्<seg n="3.51">॥३॰५१॥</seg>
</p>
        </div>

        <div type="sutra">
          <p>क्षणतत्क्रमयोः संयमाद् विवेकजं ज्ञानम्<seg n="3.52">॥३॰५२॥</seg>
</p>
        </div>

        <div type="commentary">
          <p>उक्ता क्वचित् क्वचित् संयमात् सर्वज्ञता, सा च न निःशेषज्ञता। अपि तु
            प्रकारमात्रविवक्षया, यथा सर्वैर्व्यञ्जनैर्भुक्तमिति। अत्र हि यावन्तो
            व्यञ्जनप्रकारास्तैर्भुक्तमिति गम्यते न तु निःशेषैरिति। अस्ति च निःशेषवचनः
            सर्वशब्दो यथोपनीतमन्नं सर्वमशितं प्राशकेनेति। तत्र हि निःशेषमिति गम्यते।
            तद् इह निःशेषज्ञतालक्षणस्य विवेकजज्ञानस्य साधनं संयममाह ---
            क्षणतत्क्रमयोः संयमाद् विवेकजं ज्ञानम्। क्षणपदार्थं निदर्शनपूर्वकमाह ---
            यथेति। लोष्टस्य हि प्रविभज्यमानस्य यस्मिन्नवयवेऽअल्पत्वतारतम्यं व्यवतिष्ठते
            सोऽपकर्षपर्यन्तः परमाणुर्यथा तथापकर्षपर्यन्तः कालः क्षणः,
            पूर्वापरभागविकलकालकलेति यावत्। तमेव क्षणं प्रकारान्तरेण दर्शयति --- यावता
            वेति। परमाणुमात्रं देशमतिक्रामेद् इत्यर्थः। क्रमपदार्थमाह --- तत्प्रवाहेति।
            तत्पदेन क्षणः परामृश्यते। न चेदृशः क्रमो वास्तवः किं तु काल्पनिकस्तस्य
            समाहाररूपस्यायुगपदुपस्थितेषु वास्तवत्वेन विचारासहत्वाद् इत्याह ---
            क्षणतत्क्रमयोरिति। अयुगपद्भाविक्षणधर्मत्वात् <pb n="170"/> क्रमस्य
            क्षणसमाहारस्यावास्तवत्वात् क्षणतत्क्रमयोरप्यवास्तवत्वं समाहारस्य
            नैसर्गिकवैतण्डिकबुद्ध्यतिशयरहिता लौकिकाः प्रतिक्षण एव व्युत्थितदर्शना भ्रान्ता
            ये कालमीदृशं वास्तवमभिमन्यन्त इति। तत् किं क्षणोऽअप्यवास्तवो नेत्याह ---
            क्षणस्तु वस्तुपतितो वास्तव इत्यर्थः। क्रमस्यावलम्बनमवलम्बः सोऽअस्यास्तीति
            क्रमेणावलम्ब्यते वैकल्पिकेनेत्यर्थः। क्रमस्य क्षणावलम्बनत्वे हेतुमाह --- क्रमश्
            चेति। क्रमस्यावास्तवत्वे हेतुमाह --- न चेति। चो हेत्वर्थे। यस्तु वैजात्यात्
            सहभावमुपेयात् तं प्रत्याह --- क्रमश्च न द्वयोरिति। कस्माद् असंभव इत्यत आह
            --- पूर्वस्माद् इति। उपसंहरति --- तस्माद् इति। तत् किमिदानीं शशविषाणायमाना एव
            पूर्वोत्तरक्षणा नेत्याह --- ये त्विति। अन्विताः साम्येन समन्वागता इत्यर्थः।
            उपसंहरति --- तेनेति। वर्तमानस्यैवार्थक्रियासु स्वोचितासु सामर्थ्याद् इति<seg n="3.52">॥३॰५२॥</seg>
</p>
        </div>

        <div type="sutra">
          <p>जातिलक्षणदेशैरन्यतानवच्छेदात् तुल्ययोस्ततः प्रतिपत्तिः<seg n="3.53">॥३॰५३॥</seg>
</p>
        </div>

        <div type="commentary">
          <p>यद्यप्येतद् विवेकजं ज्ञानं निःशेषभावविषयमित्यग्रे वक्ष्यते तथाप्य्
            अतिसूक्ष्मत्वात् प्रथमं तस्य विषयविशेष उपक्षिप्यते --- जातिलक्षणदेशैर्
            अन्यतानवच्छेदात् तुल्ययोस्ततः प्रतिपत्तिः। लौकिकानां जातिभेदोऽअन्यताया
            ज्ञापकहेतुः। तुल्या जातिर्गोत्वं तुल्यश्च देशः <pb n="171"/> पूर्वादिः।
            कालाक्षीस्वस्तिमत्योर्लक्षणभेदः परमिति। द्वयोरामलकयोस्तुल्यामलकत्वजातिर्
            वर्तुलादि लक्षणं तुल्यं देशभेदः परमिति। यदा तु योगिज्ञानं जिज्ञासुना केनचित्
            पूर्वामलकमन्यव्यग्रस्य योगिनो ज्ञातुरुत्तरदेश उपावर्त्यत उत्तरदेशमामलकं
            ततोऽअपसार्य पिधाय वा तदा तुल्यदेशत्वे पूर्वमेतद् उत्तरमेतद् इति
            प्रविभागानुपपत्तिः प्राज्ञस्य लौकिकस्य त्रिप्रमाणीनिपुणस्यासंदिग्धेन च
            तत्त्वज्ञानेन भवितव्यं विवेकजज्ञानवतो योगिनः संदिग्धत्वानुपपत्तेः। अत उक्तं
            सूत्रकृता --- ततः प्रतिपत्तिः। तत इति व्याचष्टे --- विवेकजज्ञानाद् इति।
            क्षणतत्क्रमसंयमाज् जातं ज्ञानं कथमामलकं तुल्यजातिलक्षणदेशाद् आमलकान्तराद्
            विवेचयतीति पृच्छति --- कथमिति। उत्तरमाह --- पूर्वामलकसहक्षणो देशः
            पूर्वामलकेनैकक्षणो देशस्तेन सह निरन्तरपरिणाम इति यावत्।
            उत्तरामलकसहक्षणाद् देशाद् उत्तरामलकनिरन्तरपरिणामाद् भिन्नो भवतु देशयोर्
            भेदः किमायातमामलकभेदस्येत्यत आह --- ते चामलके स्वदेशक्षणानुभवभिन्ने,
            स्वदेशसहितो यः क्षणस्तस्यामलकस्य कालकला स्वदेशेन
            सहौत्तराधर्यरूपपरिणामलक्षिता सा स्वदेशक्षणस्तस्यानुभवः प्राप्तिर्वा ज्ञानं वा
            तेन भिन्ने आमलके ययोरामलकयोः पूर्वोत्तराभ्यां देशाभ्याम्
            औत्तराधर्यपरिणामक्षण आसीत् तयोर्देशान्तरौत्तराधर्यपरिणामक्षणविशिष्टत्वम्
            अनुभवन् संयमी ते भिन्ने एव प्रत्येति। संप्रति तद्देशपरिणामेऽअपि
            पूर्वभिन्नदेशपरिणामाद् विशिष्टस्य चैतद्देशपरिणामक्षणस्य संयमतः साक्षात्करणात्।
            तद् इदमुक्तम् --- <pb n="172"/> अन्यदेशक्षणानुभवस्तु तयोरन्यत्वे हेतुरिति।
            अनेनैव निदर्शनेन लौकिकपरीक्षकसंवादादिना परमाणोरपीदृशस्य भेदो
            योगीश्वरबुद्धिगम्यः श्रद्धेय इत्याह --- एतेनेति। अपरे तु वर्णयन्ति। वर्णनम्
            उदाहरति --- य इति। वैशेषिका हि नित्यद्रव्यवृत्तयोऽअन्त्या विशेषा इत्याहुः। तथा हि
            --- योगिनो मुक्तांस्तुल्यजातिदेशकालान् व्यवधिरहितान् परस्परतो भेदेन प्रत्येकं
            तत्त्वेन च प्रतिपद्यन्ते। तस्माद् अस्ति कश्चिद् अन्त्यो विशेष इति। तथा च स एव नित्यानां
            परमाण्वादीनां द्रव्याणां भेदक इति। तद् एतद् दूषयति --- तत्रापीति। जातिदेशलक्षणान्य्
            उदाहृतानि। मूर्तिः संस्थानं यथैकं विशुद्धावयवसंस्थानोपपन्नमपसार्य तस्मिन्न्
            एव देशेऽअन्यव्यग्रस्य द्रष्टुः कुत्सितावयवसंनिवेश उपावर्त्यते तदा तस्य
            संस्थानभेदेन भेदप्रत्ययः, शरीरं वा मूर्तिस्तत्संबन्धेनात्मनां संसारिणां
            मुक्तात्मनां वा भूतचरेण यादृशतादृशेन भेद इति सर्वत्र
            भेदप्रत्ययस्यान्यथासिद्धेर्नान्त्यविशेषकल्पना। व्यवधिर्भेदकारणम्। यथा
            कुशपुष्करद्वीपयोर्देशस्वरूपयोरिति। यतो जातिदेशादिभेदा लोकबुद्धिगम्या अत उक्तं
            --- क्षणभेदस्तु योगिबुद्धिगम्य एवेति। एवकारः क्षणभेदमवधारयति न
            योगिबुद्धिगम्यत्वं, तेन भूतचरेण देहसंबन्धेन मुक्तात्मनामपि भेदो
            योगिबुद्धिगम्य उन्नेय इति। यस्य तूक्ता भेदहेतवो न सन्ति तस्य प्रधानस्य भेदो
            नास्तीत्याचार्यो मेने। यस्माद् ऊचे "कृतार्थं प्रति नष्टमप्यनष्टं
            तदन्यसाधारणत्वात्" [योगसूत्रम् २॰२२] इति। तद् आह --- मूर्तिव्यवधीति।
            उक्तभेदहेतूपलक्षणमेतत्। जगन्मूलस्य प्रधानस्य पृथक्त्वं भेदो नास्तीत्य्
              अर्थः<seg n="3.53">॥३॰५३॥</seg>
            <pb n="173"/>
</p>
        </div>

        <div type="sutra">
          <p>तारकं सर्वविषयं सर्वथाविषयमक्रमं चेति विवेकजं ज्ञानम्<seg n="3.54">॥३॰५४॥</seg>
</p>
        </div>

        <div type="commentary">
          <p>तद् एवं विषयैकदेशं विवेकजज्ञानस्य दर्शयित्वा विवेकजं ज्ञानं लक्षयति ---
            तारकं सर्वविषयं सर्वथाविषयमक्रमं चेति विवेकजं ज्ञानम्। विवेकजं ज्ञानमिति
            लक्ष्यनिर्देशः। शेषं लक्षणम्। संसारसागरात् तारयतीति तारकम्। पूर्वस्मात् प्रातिभाद्
            विशेषयति --- सर्वथाविषयमिति। पर्याया अवान्तरविशेषाः। अत एव विवेकजं ज्ञानं
            परिपूर्णं नास्य क्वचित् किंचित् कथंचित् कदाचिद् अगोचर इत्यर्थः। आस्तां तावज्
            ज्ञानान्तरं संप्रज्ञातोऽअपि तावद् अस्यांशः। तस्माद् अतः परं किं परिपूर्णमित्याह ---
            अस्यैवांशो योगप्रदीपः संप्रज्ञातः। किमुपक्रमः किमवसानश्चासावित्याह ---
            मधुमतीमिति। ऋतंभरा प्रज्ञैव मधु मोदकारणत्वात्। यथोक्तं प्रज्ञाप्रासादम्
            आरुह्येति। तद्वती मधुमती धियोऽअवस्था तामुपादाय यावद् अस्य परिसमाप्तिः सप्तधा
            प्रान्तभूमिः प्रज्ञा। अत एव विवेकजं ज्ञानं तारकं भवति। तदंशस्य योगप्रदीपस्य
            तारकत्वाद् इति<seg n="3.54">॥३॰५४॥</seg>
</p>
        </div>

        <div type="sutra">
          <p>सत्त्वपुरुषयोः शुद्धिसाम्ये कैवल्यमिति<seg n="3.55">॥३॰५५॥</seg>
</p>
        </div>

        <div type="commentary">
          <p>(इति श्रीपतञ्जलिविरचितयोगसूत्रेषु तृतीयो विभूतिपादः<seg n="3">॥३॥</seg>)</p>

          <p>तद् एवं परम्परया कैवल्यस्य हेतून् सविभूतीन् संयमान् उक्त्वा
            सत्त्वपुरुषान्यताज्ञानं साक्षात् कैवल्यसाधनमित्यत्र सूत्रमवतारयति ---
            प्राप्तेति। विवेकजं ज्ञानं भवतु मा वा भूत् सत्त्वपुरुषान्यताख्यातिस्तु
            कैवल्यप्रयोजिकेत्यर्थः। सत्त्वपुरुषयोः शुद्धिसाम्ये कैवल्यमिति। इतिः
            सूत्रसमाप्तौ। ईश्वरस्य पूर्वोक्तैः संयमैर्ज्ञानक्रियाशक्तिमतोऽअनीश्वरस्य वा
            समनन्तरोक्तेन संयमेन विवेकजज्ञानभागिन इतरस्य वानुत्पन्नज्ञानस्य न <pb n="174"/> विभूतिषु काचिद् अपेक्षास्तीत्याह --- न हीति। ननु यद्यनपेक्षिता विभूतयः
            कैवल्ये व्यर्थस्तर्हि तासामुपदेश इत्यत आह --- सत्त्वशुद्धिद्वारेणेति।
            इत्थंभूतलक्षणे तृतीया। नात्यन्तमहेतवः कैवल्ये विभूतयः किं तु न साक्षाद् इत्य्
            अर्थः। ज्ञानं विवेकजमुपक्रान्तं यच्च पारम्पर्येण कारणं तद् औपचारिकं न तु
            मुख्यं, परमार्थस्तु ख्यातिरेव मुख्यमित्यर्थः। ज्ञानाद् इति प्रसंख्यानाद् इत्य्
              अर्थः<seg n="3.55">॥३॰५५॥</seg>
</p>

          <p>"अत्रान्तरङ्गाण्यङ्गानि परिणामाः प्रपञ्चिताः। संयमाद् भूतसंयोगस्तासु ज्ञानं
            विवेकजम्" इति (<title>पदार्थसंग्रहश्लोकः</title>)॥</p>

          <p>इति श्रीवाचस्पतिमिश्रविरचितायां पातञ्जलभाष्यव्याख्यायां तत्त्ववैशारद्यां
            विभूतिपादस्तृतीयः<seg n="3">॥३॥</seg>
            <pb n="175"/>
</p>
        </div>

      </div>
      <!-- end of pādaḥ -->

      <div n="4" type="chapter">
        <head>(तत्र चतुर्थः कैवल्यपादः।)</head>


        <div type="sutra">
          <p>जन्मौषधिमन्त्रतपःसमाधिजाः सिद्धयः<seg n="4.1">॥४॰१॥</seg>
</p>
        </div>

        <div type="commentary">
          <p>तद् एवं प्रथमद्वितीयतृतीयपादैः समाधितत्साधनतद्विभूतयः प्राधान्येन
            व्युत्पादिताः। इतरत् तु प्रासङ्गिकमौपोद्घातिकं चोक्तमिहेदानीं तद्धेतुकं कैवल्यं
            व्युत्पादनीयम्। न चैतत् कैवल्यभागीयं चित्तं परलोकं च परलोकिनं
            विज्ञानातिरिक्तं चित्तकरणकसुखाद्यात्मकशब्दाद्युपभोक्तारमात्मानं च
            प्रसंख्यानपरमकाष्ठां च विना व्युत्पाद्य शक्यं वक्तुमिति तद् एतत् सर्वमत्र पादे
            व्युत्पादनीयमितरच्च प्रसङ्गाद् उपोद्घाताद् वा। तत्र प्रथमं सिद्धचित्तेषु
            कैवल्यभागीयं चित्तं निर्धारयितुकामः पञ्चतयीं सिद्धिमाह ---
            जन्मौषधिमन्त्रतपःसमाधिजाः सिद्धयः। व्याचष्टे --- देहान्तरितेति।
            स्वर्गोपभोगभागीयात् कर्मणो मनुष्यजातीयाचरितात् कुतश्चिन् निमित्ताल् लब्धपरिपाकात्
            क्वचिद् देवनिकाये जातमात्रस्यैव दिव्यदेहान्तरिता सिद्धिरणिमाद्या भवतीति।
            ओषधिसिद्धिमाह --- असुरभवनेष्विति। मनुष्यो हि कुतश्चिन् निमित्ताद् असुरभवनम्
            उपसंप्राप्तः कमनीयाभिरसुरकन्याभिरुपनीतं रसायनमुपयुज्याजरामरणत्वम्
            अन्याश्च सिद्धीरासादयति। इहैव वा रसायनोपयोगेन यथा माण्डव्यो मुनी रसोपयोगाद्
            विन्ध्यवासीति। मन्त्रसिद्धिमाह --- मन्त्रैरिति। तपःसिद्धिमाह --- तपसेति।
            संकल्पसिद्धिमाह --- कामरूपीति। यद् एव कामयतेऽअणिमादि तद् एकपदेऽअस्य भवतीति।
            यत्र कामयते श्रोतुं वा मन्तुं वा तत्र तद् एव शृणोति मनुते वेति। आदिशब्दाद्
            दर्शनादयः संगृहीता इति<seg n="4.1">॥४॰१॥</seg>
</p>
        </div>

        <div type="sutra">
          <p>जात्यन्तरपरिणामः प्रकृत्यापूरात्<seg n="4.2">॥४॰२॥</seg>
</p>
        </div>

        <div type="commentary">
          <p>समाधिजाः सिद्धयो व्याख्याता अधस्तने पादे। अथ चतसृषु सिद्धिष्वौषधादिसाधनासु
            तेषामेव कायेन्द्रियाणां जात्यन्तरपरिणतिरिष्यते। सा पुनर्न तावद् उपादानमात्रात्। न
            हि तावन्मात्रमुपादानं न्यूनाधिकदिव्यादिव्यभावेऽअस्य भवति। नो खल्वविलक्षणं
            कारणं कार्यवैलक्षण्यायालम्। मास्याकस्मिकत्वं भूद् इत्याशङ्क्य पूरयित्वा सूत्रं <pb n="176"/> पठति --- तत्र कायेन्द्रियाणामन्यजातीयपरिणतानां --- जात्यन्तपरिणामः
            प्रकृत्यापूरात्। मनुष्यजातिपरिणतानां कायेन्द्रियाणां यो देवतिर्यग्जातिपरिणामः स खलु
            प्रकृत्यापूरात्। कायस्य हि प्रकृतिः पृथिव्यादीनि भूतानि। इन्द्रियाणां च प्रकृतिरस्मिता,
            तदवयवानुप्रवेश आपूरस्तस्माद् भवति। तद् इदमाह --- पूर्वपरिणामेति। ननु यद्य्
            आपूरेणानुग्रहः कस्मात् पुनरसौ न सदातन इत्यत आह --- धर्मादीति। तद् अनेन
            तस्यैव शरीरस्य बाल्यकौमारयौवनवार्धकादीनि च न्यग्रोधधानायां
            न्यग्रोधतरुभावश्च वह्निकणिकायास्तृणराशिनिवेशिताया वा
            प्रोद्भवज्ज्वालासहस्रसमालिङ्गितगगनमण्डलत्वं च व्याख्यातम्<seg n="4.2">॥४॰२॥</seg>
</p>
        </div>

        <div type="sutra">
          <p>निमित्तमप्रयोजकं प्रकृतीनां वरणभेदस्तु ततः क्षेत्रिकवत्<seg n="4.3">॥४॰३॥</seg>
</p>
        </div>

        <div type="commentary">
          <p>प्रकृत्यापूराद् इत्युक्तं तत्रेदं संदिह्यते --- किमापूरः प्रकृतीनां स्वाभाविको
            धर्मादिनिमित्तो वेति। किं प्राप्तं सतीष्वपि प्रकृतिषु कदाचिद् आपूराद्
            धर्मादिनिमित्तश्रवणाच्च तन्निमित्त एवेति प्राप्तम्। एवं प्राप्त आह --- निमित्तम्
            अप्रयोजकं प्रकृतीनां वरणभेदस्तु ततः क्षेत्रिकवत्। सत्यं धर्मादयो निमित्तं न
            तु प्रयोजकास्तेषामपि प्रकृतिकार्यत्वात्। न च कार्यं कारणं प्रयोजयति तस्य
            तदधीनोत्पत्तितया कारणपरतन्त्रत्वात्। स्वतन्त्रस्य च प्रयोजकत्वात्। न खलु
            कुलालमन्तरेण <pb n="177"/> मृद्दण्डचक्रसलिलादय उत्पित्सितेनोत्पन्नेन वा घटेन
            प्रयुज्यन्ते। किं तु स्वतन्त्रेण कुलालेन। न च पुरुषार्थोऽअपि प्रवर्तकः। किं तु
            तदुद्देशेनेश्वरः। उद्देश्यतामात्रेण पुरुषार्थः प्रवर्तक इत्युच्यते। उत्पित्सोस्त्वस्य
            पुरुषार्थस्याव्यक्तस्य स्थितिकारणत्वं युक्तम्। न चैतावता धर्मादीनामनिमित्तता
            प्रतिबन्धापनयनमात्रेण क्षेत्रिकवद् उपपत्तेरीश्वरस्यापि धर्माधिष्ठानार्थं
            प्रतिबन्धापनय एव व्यापारो वेदितव्यः। तद् एतन् निगदव्याख्यातेन भाष्येणोक्तम्<seg n="4.3">॥४॰३॥</seg>
</p>
        </div>

        <div type="sutra">
          <p>निर्माणचित्तान्यस्मितामात्रात्<seg n="4.4">॥४॰४॥</seg>
</p>
        </div>

        <div type="commentary">
          <p>प्रकृत्यापूरेण सिद्धीः समर्थ्य सिद्धिविनिर्मितनानाकायवर्तिचित्तैकत्वनानात्वे
            विचारयति --- यदा त्विति। तत्र नानामनस्त्वे कायानां प्रतिचित्तमभिप्रायभेदाद्
            एकाभिप्रायानुरोधश्च परस्परप्रतिसंधानं च न स्यातां पुरुषान्तरवत्। तस्माद् एकम्
            एव चित्तं प्रदीपवद् विसारितया बहून् अपि निर्माणकायान् व्याप्नोतीति प्राप्त आह ---
            निर्माणचित्तान्यस्मितामात्रात्। यद् यावज् जीवच्छरीरं तत् सर्वम्
            एकैकासाधारणचित्तान्वितं दृष्टम्। तद्यथा चैत्रमैत्रादिशरीरम्। तथा च निर्माणकाया
            इति सिद्धं तेषामपि प्रातिस्विकं मन इत्यभिप्रायेणाह --- अस्मितामात्रमिति<seg n="4.4">॥४॰४॥</seg>
            <pb n="178"/>
</p>
        </div>

        <div type="sutra">
          <p>प्रवृत्तिभेदे प्रयोजकं चित्तमेकमनेकेषाम्<seg n="4.5">॥४॰५॥</seg>
</p>
        </div>

        <div type="commentary">
          <p>यद् उक्तमनेकचित्तत्व एकाभिप्रायानुरोधश्च प्रतिसंधानं च न स्यातामिति
            तत्रोत्तरं सूत्रम् --- प्रवृत्तिभेदे प्रयोजकं चित्तमेकमनेकेषाम्। अभविष्यद् एष
            दोषो यदि चित्तमेकं नानाकायवर्ति मनोनायकं न निरमास्यत्, तन्निर्माणे त्वदोषः। न
            चैकं गृहीत्वा कृतं प्रातिस्विकैर्मनोभिः कृतं वा नायकनिर्माणेन निजस्यैव मनसो
            नायकत्वाद् इति वाच्यम्। प्रमाणसिद्धस्य नियोगपर्यनुयोगानुपपत्तेरिति। अत्र पुराणं
            भवति ---</p>

          <p>"एकस्तु प्रभुशक्त्या वै बहुधा भवतीश्वरः। भूत्वा यस्मात् तु बहुधा भवत्येकः
            पुनस्तु सः॥ तस्माच्च मनसो भेदा जायन्ते चैत एव हि। (<title n="66.143">वायुपुराणम्</title> ६६॰१४३) एकधा स द्विधा चैव त्रिधा च बहुधा पुनः॥
            योगीश्वरः शरीराणि करोति विकरोति च। प्राप्नुयाद् विषयान् कैश्चित् कैश्चिद् उग्रं तपश्
            चरेत्॥ संहरेच्च पुनस्तानि सूर्यो रश्मिगणान् इव" (<title n="66.152">वायुपुराणम्</title> ६६॰१५२) इति॥</p>

          <p>तद् एतेनाभिप्रायेणाह --- बहूनां चित्तानामिति<seg n="4.5">॥४॰५॥</seg>
</p>
        </div>

        <div type="sutra">
          <p>तत्र ध्यानजमनाशयम्<seg n="4.6">॥४॰६॥</seg>
</p>
        </div>

        <div type="commentary">
          <p>तद् एवमुदितेषु पञ्चसु सिद्धचित्तेष्वपवर्गभागीयं चित्तं निर्धारयति --- तत्र
            ध्यानजमनाशयम्। आशेरत इत्याशयाः कर्मवासनाः क्लेशवासनाश्च। त एते न विद्यन्ते
            यस्मिंस्तद् अनाशयं चित्तमपवर्गभागीयं भवतीत्यर्थः। यतो रागादिनिबन्धना
            प्रवृत्तिर्नास्त्यतो नास्ति पुण्यपापाभिसंबन्धः। कस्मात् पुना रागादिजनिता प्रवृत्तिर्
            नास्तीत्यत आह --- क्षीणक्लेशत्वाद् इति। ध्यानजस्यानाशयस्य मनोऽअन्तरेभ्यो विशेषं
            दर्शयितुमितरेषामाशयवत्तामाह --- इतरेषां त्विति<seg n="4.6">॥४॰६॥</seg>
            <pb n="179"/>
</p>
        </div>

        <div type="sutra">
          <p>कर्माशुक्लाकृष्णं योगिनस्त्रिविधमितरेषाम्<seg n="4.7">॥४॰७॥</seg>
</p>
        </div>

        <div type="commentary">
          <p>तत्रैव च हेतुपरं सूत्रमवतारयति --- यत इति। कर्माशुक्लाकृष्णं योगिनस्
            त्रिविधमितरेषाम्। पदं स्थानम्। चर्तुषु समवेता चतुष्पदी। यद् यावद्
            बहिःसाधनसाध्यं तत्र सर्वत्रास्ति कस्यचित् पीडा। न हि व्रीह्यादिसाधनेऽअपि कर्मणि
            परपीडा नास्त्यवघातादिसमयेऽपि पिपीलिकादिवधसंभवात्। अन्ततो बीजादिवधेन
            स्तम्बादिभेदोत्पत्तिप्रतिबन्धात्। अनुग्रहश्च दक्षिणादिना ब्राह्मणादेरिति। शुक्ला
            तपःस्वाध्यायध्यानवतामसंन्यासिनाम्। शुक्लत्वमुपपादयति --- सा हीति। अशुक्लाकृष्णा
            संन्यासिनाम्। संन्यासिनो दर्शयति --- क्षीणेति। कर्मासंभवात्। कर्मसंन्यासिनो हि न
            क्वचिद् बहिःसाधनसाध्ये कर्मणि प्रवृत्ता इति न चैषामस्ति कृष्णः कर्माशयः।
            योगानुष्ठानसाध्यस्य कर्माशयफलस्येश्वरे समर्पणान् न शुक्लः कर्माशयः।
            निरत्ययफलो हि शुक्ल उच्यते। यस्य फलमेव नास्ति कुतस्तस्य निरत्ययफलत्वम्
            इत्यर्थः। तद् एवं चतुष्टयीं कर्मजातिमुक्त्वा कतमा कस्येत्यवधारयति ---
            तत्राशुक्लमिति<seg n="4.7">॥४॰७॥</seg>
</p>
        </div>

        <div type="sutra">
          <p>ततस्तद्विपाकानुगुणानामेवाभिव्यक्तिर्वासनानाम्<seg n="4.8">॥४॰८॥</seg>
</p>
        </div>

        <div type="commentary">
          <p>कर्माशयं विविच्य क्लेशाशयगतिमाह --- ततस्तद्विपाकानुगुणानामेवाभिव्यक्तिर्
            वासनानाम्। यज्जातीयस्य पुण्यजातीयस्यापुण्यजातीयस्य वा कर्मणो यो विपाको दिव्यो वा
            नारको वा जात्यायुर्भोगस्तस्य विपाकस्यानुगुणाः। ता एवाह --- <pb n="180"/> या वासनाः
            कर्मविपाकमनुशेरतेऽअनुकुर्वन्ति। दिव्यभोगजनिता हि दिव्यकर्मविपाकानुगुणा वासनाः।
            न हि मनुष्यभोगवासनाभिव्यक्तौ दिव्यकर्मफलोपभोगसंभवः। तस्मात्
            स्वविपाकानुगुणा एव वासनाः कर्माभिव्यञ्जनीया इति भाष्यार्थः<seg n="4.8">॥४॰८॥</seg>
</p>
        </div>

        <div type="sutra">
          <p>जातिदेशकालव्यवहितानामप्यानन्तर्यं स्मृतिसंस्कारयोरेकरूपत्वात्<seg n="4.9">॥४॰९॥</seg>
</p>
        </div>

        <div type="commentary">
          <p>स्याद् एतत्। मनुष्यस्य प्रायणानन्तरमधिगतमार्जारभावस्यानन्तरतया
            मनुष्यवासनाया एवाभिव्यक्त्वा भवितव्यम्। न खल्वस्ति संभवो यद्
            अनन्तरदिवसानुभूतं न स्मर्यते व्यवहितदिवसानुभूतं च स्मर्यत इत्यत आह ---
            जातिदेशकालव्यवहितानामप्यानन्तर्यं स्मृतिसंस्कारयोरेकरूपत्वात्। भवतु
            वृषदंशवासनाया जात्यादिव्यवधिस्तथापि तस्याः फलत आनन्तर्यं वृषदंशविपाकेन
            कर्मणा तस्या एव स्वविपाकानुगुणाया अभिव्यक्तौ तत्स्मरणसमुत्पादाद् इत्याह ---
            वृषदंशविपाकोदय इति। उदेत्यस्माद् इत्युदयः कर्माशयः। पुनश्च स्वव्यञ्जकाञ्जन
            एवोदियात्, अभिव्यज्येत विपाकारम्भाभिमुखः क्रियेतेत्यर्थः। अभिसंस्कारक्रिया उपादाय
            गृहीत्वा व्यज्येत। यदि व्यज्येत स्वविपाकानुगुणा एव वासना गृहीत्वा व्यज्येतेत्यर्थः।
            आनन्तर्यमेव फलतः कारणद्वारकमुपपाद्य कार्यद्वारकमुपपादयति --- कुतश्च
            स्मृतीति। एकरूपता सादृश्यम्। तद् एवाह --- यथेति। नन्वनुभवसरूपाश्चेत् संस्कारास्
            तथा सत्यनुभवा विशरारव इत्येतेऽअपि विशरारवः कथं चिरभाविनेऽअनुभवाय <pb n="181"/> कल्पेरन्नित्यत आह --- ते च कर्मवासनानुरूपाः। यथापूर्वं स्थायि
            क्षणिककर्मनिमित्तमप्येवं क्षणिकानुभवनिमित्तोऽअपि संस्कारः स्थायी किंचिद्
            भेदाधिष्ठानं च सारूप्यमन्यथाभेदे तत्त्वेन सादृश्यानुपपत्तेरित्यर्थः। सुगमम्
              अन्यत्<seg n="4.9">॥४॰९॥</seg>
</p>
        </div>

        <div type="sutra">
          <p>तासामनादित्वं चाशिषो नित्यत्वात्<seg n="4.10">॥४॰१०॥</seg>
</p>
        </div>

        <div type="commentary">
          <p>स्यात् एतद् व्यज्येरन् पूर्वपूर्वतरजन्माभिसंस्कृता वासनाः। यदि
            पूर्वपूर्वतरजन्मसद्भावे प्रमाणं स्यात् तद् एव तु नास्ति। न च जातमात्रस्य जन्तोर्
            हर्षशोकदर्शनमात्रं प्रमाणं भवितुमर्हति, पद्मादिसंकोचविकासवत् स्वाभाविकत्वेन
            तदुपपत्तेरित्यत आह --- तासामनादित्वं चाशिषो नित्यत्वात्। तासां वासनानामनादित्वं
            च न केवलमानन्तर्यमिति चार्थः। आशिषो नित्यत्वात्। आत्माशिषो वासनानामनादित्वे
            नित्यत्वाव्यभिचाराद् इति। ननु स्वाभाविकत्वेनाप्युपपत्तेरसिद्धमाशिषो नित्यत्वमित्य्
            अत आह --- येयमिति। नास्तिकः पृच्छति --- कस्मात्। उत्तरं --- जातमात्रस्य जन्तोर्
            इति। अत एवैतस्मिञ् जन्मन्यननुभूतमरणधर्मकस्य मरणमेव धर्मः
            सोऽअननुभूतो येन स तथोक्तस्तस्य मातुरङ्कात् प्रस्खलतः कम्पमानस्य
            माङ्गल्यचक्रादिलाञ्छितं तदुरःसूत्रमतिगाढं पाणिग्राहमवलम्बमानस्य बालकस्य
            कम्पभेदानुमिता द्वेषानुषक्ते दुःखे या स्मृतिस्तन्निमित्तो मरणत्रासः कथं भवेद्
            इति। ननूक्तं स्वभावाद् इत्यत आह --- न च स्वाभाविकं वस्तु निमित्तमुपादत्ते
            गृह्णाति स्वोत्पत्तौ। एतद् उक्तं भवति --- बालकस्येदृशो दृश्यमानः कम्पो
            भयनिबन्धन ईदृशकम्पत्वाद् अस्मदादिकम्पवत्। बालकस्य भयं
            द्वेषदुःखस्मृतिनिमित्तं <pb n="182"/> भयत्वाद् अस्मदादिभयवत्।
            आगामिप्रत्यवायोत्प्रेक्षालक्षणं च भयं न दुःखस्मृतिमात्राद् भवति, अपि तु यतो
            बिभेति तस्य प्रत्यवायहेतुभावमनुमाय संप्रत्यपि प्रत्यवायं भयं च विदध्याद्
            इति शङ्कते। तस्माद् यज्जातीयाद् अनुभूतचराद् द्वेषानुषक्तं दुःखमुपपादितं तस्य
            स्मरणात् तज्जातीयस्यानुभूयमानस्य तद्दुःखहेतुत्वमनुमाय ततो बिभेति। न च
            बालकेनास्मिञ् जन्मनि स्खलनस्यान्यत्र दुःखहेतुत्वमवगतम्। न च तादृशं दुःखम्
            उपलब्धम्। तस्मात् प्राग्भवीयोऽनुभवः परिशिष्यते। तच्चैतद् एवं प्रयोगमारोहति
            --- जातमात्रस्य बालस्य स्मृतिः पूर्वानुभवनिबन्धना स्मृतित्वाद् अस्मदादिस्मृतिवद् इति।
            न च पद्मसंकोचविकासावपि स्वाभाविकौ। न हि स्वाभाविकं कारणान्तरमपेक्षते,
            वह्नेरौष्ण्यं प्रत्यपि कारणान्तरापेक्षाप्रसङ्गात्। तस्माद् आगन्तुकम्
            अरुणकरसंपर्कमात्रमेव कमलिनीविकासकारणम्। संकोचकारणं च संस्कारः
            स्थितिस्थापक इति। एवं स्मिताद्यनुमितहर्षादयोऽअपि प्राचि भवे हेतवो वेदितव्याः। तद्
            आस्तां तावत् प्रकृतमुपसंहरति --- तस्माद् इति। निमित्तं लब्धविपाककालं कर्म।
            प्रतिलम्भोऽअभिव्यक्तिः। प्रसङ्गतश्चित्तपरिमाणविप्रतिपत्तिं निराचिकीर्षुर्
            विप्रतिपत्तिमाह --- घटप्रासादेति। देहप्रदेशवर्तिकार्यदर्शनाद् देहाद् बहिः सद्भावे
            चित्तस्य न प्रमाणमस्ति। न चैतद् अणुपरिमाणं दीर्घशष्कुलीभक्षणादावपर्यायेण
            ज्ञानपञ्चकानुत्पादप्रसङ्गात्। न चाननुभूयमानक्रमकल्पनायां प्रमाणमस्ति। न चैकम्
            अणु मनो नानादेशैरिन्द्रियैरपर्यायेण संबन्धुमर्हति। तत् पारिशेष्यात् कायपरिमाणं
            चित्तं घटप्रासादवर्तिप्रदीपवत्। संकोचविकाशौ पुत्तिकाहस्तिदेहयोरस्योत्पत्स्येते।
            शरीरपरिमाणमेवाकारः परिमाणं यस्येत्यपरे प्रतिपन्नाः। नन्वेवं कथमस्य
            क्षेत्रबीजसंयोगः। न खल्वेतद् अनाश्रयं मृतशरीरान् मातृपितृदेहवर्तिनी लोहितरेतसी
            प्राप्नोति परतन्त्रत्वात्। न हि स्थाण्वादिष्वगच्छत्सु तच्छाया गच्छति। न चागच्छति
            पटे तदाश्रयं चित्रं गच्छति। तथा च न संसारः स्याद् इत्यत आह --- तथा
            चान्तराभावः संसारश्च युक्त इति। तथा च शरीरपरिमाणत्वे देहान्तरप्राप्तये <pb n="183"/> पूर्वदेहत्यागो देहान्तरप्राप्तिश्चान्तरास्यातिवाहिकशरीरसंयोगाद् भवतस्
            तेन खल्वयं देहान्तरे संचरेत्। तथा च पुराणम् ---</p>

          <p>"अङ्गुष्ठमात्रं पुरुषं निश्चकर्ष यमो बलात्" (<title n="3.297.17">महाभारतम्</title> ३॰२९७॰१७) इति।</p>

          <p>सोऽअयमन्तराभावः। अत एव संसारश्च युक्त इति। तद् एतद् अमृष्यमाणः स्वमतमाह
            --- वृत्तिरेवास्य विभुनश्चित्तस्य संकोचविकासिनीत्याचार्यः स्वयंभूः प्रतिपेदे। इदम्
            अत्राकूतं --- यद्यनाश्रयं चित्तं न देहान्तरसंचारि कथमेतद् आतिवाहिकमाश्रयते,
            तत्रापि देहान्तरकल्पनायामनवस्था। न चास्य देहान् निष्कर्षः सातिवाहिकस्य
            संभवति। निष्कृष्टस्य चेतसस्तत्संबन्धात्। अस्तु तर्हि सूक्ष्मशरीरमेवा सर्गाद् आ च
            महाप्रलयान् नियतं चित्तानामधिष्ठानं षाट्कौशिकशरीरमध्यवर्ति। तेन हि चित्तमा
            सत्यलोकाद् आ चावीचेस्तत्र तत्र शरीरे संचरति। निष्कर्षश्चास्योपपन्नः षाट्कौशिकात्
            कायात्। तत्र हि तदन्तराभावस्तस्य नियतत्वात्। न चास्यापि सद्भावे प्रमाणमस्ति। न
            खल्वेतद् अध्यक्षगोचरः। न च संसारोऽअस्यानुमानम्। आचार्यमतेनाप्युपपत्तेः। आगमस्
            तु पुरुषस्य निष्कर्षमाह। न च चित्तं वा सूक्ष्मशरीरं वा पुरुषः किं तु चितिशक्तिर्
            अप्रतिसंक्रमा। न चास्या निष्कर्षः संभवतीत्यौपचारिको व्याख्येयः। तथा च चितेश्
            चित्तस्य च तत्र तत्र वृत्त्यभाव एव निष्कर्षार्थः। यच्च स्मृतीतिहासपुराणेषु
            मरणानन्तरं प्रेतशरीरप्राप्तिस्तद्विमोकश्च सपिण्डीकरणादिभिरित्युक्तं तद्
            अनुजानीमः। आतिवाहिकत्वं तस्य न मृष्यामहे। न चात्रास्ति कश्चिद् आगमः। लब्धशरीर
            एव च यमपुरुषैरपि पाशबद्धो नीयते। न त्वातिवाहिकशरीरः। तस्माद् आहंकारिकत्वाच्
            चेतसोऽहंकारस्य च गगनमण्डलवत् त्रैलोक्यव्यापित्वाद् विभुत्वं मनसः। एवं चेद्
            अस्य वृत्तिरपि विभ्वीति सर्वज्ञतापत्तिरित्यत उक्तं वृत्तिरेवास्येति। स्याद् एतत्।
            चित्तमात्राधीनाया वृत्तेः संकोचविकासौ कुतः कादाचित्कावित्यत आह --- तच्च चित्तं
            धर्मादिनिमित्तापेक्षम्। वृत्तौ निमित्तं विभजते --- निमित्तं चेति।
            आदिग्रहणेनेन्द्रियधनादयो गृह्यन्ते। श्रद्धादीत्यत्रापि वीर्यस्मृत्यादयो गृह्यन्ते।
            आन्तरत्वे संमतिमाचार्याणामाह --- तथा चोक्तम्। <pb n="184"/> विहारो व्यापारः।
            प्रकृष्टं शुक्लं, तयोर्बाह्याभ्यन्तरयोर्मध्ये। ज्ञानवैराग्ये तज्जनितो धर्मः
            (तज्जनितौ धर्मौ) केन बाह्यसाध्येन धर्मेणातिशय्येते अभिभूयेते। ज्ञानवैराग्यजाव्
            एव धर्मौ तमभिभवतः, बीजभावाद् अपनयत इत्यर्थः। अत्रैव सुप्रसिद्धम्
            उदाहरणमाह --- दण्डकारण्यमिति<seg n="4.10">॥४॰१०॥</seg>
</p>
        </div>

        <div type="sutra">
          <p>हेतुफलाश्रयालम्बनैः संगृहीतत्वाद् एषामभावे तदभावः<seg n="4.11">॥४॰११॥</seg>
</p>
        </div>

        <div type="commentary">
          <p>अथैताश्चित्तवृत्तयो वासनाश्चानादयश्चेत् कथमासामुच्छेदः। न खलु चितिशक्तिर्
            अनादिरुच्छिद्यत इत्यत आह --- हेतुफलाश्रयालम्बनैः संगृहीतत्वाद् एषामभावे
            तदभावः। अनादेरपि समुच्छेदो दृष्टः। तद्यथानागतत्वस्येति सव्यभिचारत्वाद्
            असाधनम्। चितिशक्तिस्तु विनाशकारणाभावान् न विनश्यति, न त्वनादित्वात्। उक्तं च
            वासनानामनादीनामपि समुच्छेदे कारणं सूत्रेणेति। अनुग्रहोपघातावपि
            धर्माधर्मादिनिमित्तमुपलक्षयतः। तेन सुरापानादयोऽअपि संगृहीता भवन्ति। नेत्री
            नायिका। अत्रैव हेतुमाह --- मूलमिति। प्रत्युत्पन्नता वर्तमानता न तु
            धर्मस्वरूपोत्पादः। अत्रैव हेतुमाह --- न हीति। यद् अभिमुखीभूतं वस्तु
            कामिनीसंपर्कादि। व्यापकाभावे व्याप्यस्याभाव इति सूत्रार्थः<seg n="4.11">॥४॰११॥</seg>
            <pb n="185"/>
</p>
        </div>

        <div type="sutra">
          <p>अतीतानागतं स्वरूपतोऽअस्त्यध्वभेदाद् धर्माणाम्<seg n="4.12">॥४॰१२॥</seg>
</p>
        </div>

        <div type="commentary">
          <p>उत्तरसूत्रमवतारयितुं शङ्कते --- नास्तीति। असत इति तु संपातायातं निदर्शनाय
            वा। अतीतानागतं स्वरूपतोऽस्त्यध्वभेदाद् धर्माणाम्। नासतामुत्पादो न सतां विनाशः
            किं तु सतामेव धर्माणामध्वभेदपरिणाम एवोदयव्ययाविति सूत्रार्थः। अनुभूता
            प्राप्ता येन व्यक्तिस्तत् तथा। संप्रति व्यक्तिर्नास्तीति यावत्। इतश्च त्रैकाल्येऽपि
            धर्मः सन्नित्याह --- यदि चेति। न ह्यसञ्ज्ञानविषयः संभवतीति निरुपाख्यत्वाद्
            विषयावभासं हि विज्ञानं नासति विषये भवति। त्रैकाल्यविषयं च विज्ञानं योगिनाम्
            अस्मदादीनां च विज्ञानमसति विषये नोत्पन्नं स्यात्। उत्पद्यते च। तस्माद् अतीतानागते
            सामान्यरूपेण समनुगते स्त इति। एवमनुभवतो ज्ञानं विषयसत्त्वे हेतुरुक्तम्।
            उद्देश्यत्वाद् अप्यनागतस्य विषयत्वेन सत्त्वमेवेत्याह --- किं च भोगभागीयस्येति।
            कुशलो निपुणः। अनुष्ठेयेऽअपि च यद् यन् निमित्तं तत् सर्वं नैमित्तिके सत्येव विशेषम्
            आधत्ते। यथा काण्डलाववेदाध्यायादयः। न खल्वेते काण्डलावादयोऽसन्तमुत्पादयन्ति।
            सत एव तु तत्प्राप्तिविकारौ कुर्वन्ति। एवं कुलालादयोऽअपि सत एव घटस्य
            वर्तमानीभावहेतव इत्याह --- सतश्चेति। यदि तु वर्तमानत्वाभावाद् अतीतानागतयोर्
            असत्त्वं हन्त भो वर्तमानस्याप्यभावोऽअतीतानागतत्वाभावात्। अध्वविशिष्टतया तु
            सत्त्वं त्रयाणामप्यविशिष्टमित्यभिप्रायेणाह <pb n="186"/> --- धर्मी चेति।
            प्रत्येकमवस्थानं प्रत्यवस्थितिरिति। द्रव्यत इति द्रव्ये धर्मिणि सार्वविभक्तिकस्
            तसिः। यद्यतीतानागतावतीतानागतत्वे न स्तस्तर्हि वर्तमानसमये तत्त्वाभावान् न
            स्यातामित्यत आह --- एकस्य चेति। प्रकृतमुपसंहरति --- इति नाभूत्वा भाव इति<seg n="4.12">॥४॰१२॥</seg>
</p>
        </div>

        <div type="sutra">
          <p>ते व्यक्तसूक्ष्मा गुणात्मानः<seg n="4.13">॥४॰१३॥</seg>
</p>
        </div>

        <div type="commentary">
          <p>स्याद् एतत्। अयं तु नानाप्रकारो धर्मिधर्मावस्थापरिणामरूपो विश्वभेदप्रपञ्चो न
            प्रधानाद् एकस्माद् भवितुमर्हति। न ह्यविलक्षणात् कारणात् कार्यभेदसंभव इत्यत
            आह --- ते व्यक्तसूक्ष्मा गुणात्मानः। ते त्र्यध्वानो धर्मा व्यक्ताश्च सूक्ष्माश्च गुणात्मानो
            न त्रैगुण्यातिरिक्तमेषामस्ति कारणम्। वैचित्र्यं तु तदाहितानादिक्लेशवासनानुगताद्
            वैचित्र्यात्। यथोक्तं वायुपुराणे ---</p>

          <p>"वैश्वरूप्यात् प्रधानस्य परिणामोऽअयमद्भुतः" [वायुपुराणम् ५३॰१२०] इति।</p>

          <p>व्यक्तानां पृथिव्यादीनामेकादशेन्द्रियाणां च वर्तमानानामतीतानागतत्वं षडविशेषा
            यथायोगं भवन्ति। संप्रति विश्वस्य नित्यानित्यरूपे विभजन् नित्यरूपमाह --- सर्वम्
            इदमिति। दृश्यमानं संनिवेशः संस्थानभेदवान् परिणाम इत्यर्थः। अत्रैव
            षष्टितन्त्रशास्त्रस्यानुशिष्टिः। <pb n="187"/> मायेव न तु माया। सुतुच्छकं विनाशि। यथा
            हि मायाह्नायैवान्यथा भवति एवं विकारा अप्याविर्भावतिरोभावधर्माणः प्रतिक्षणम्
            अन्यथा। प्रकृतिर्नित्यतया मायाविधर्मिणी परमार्थेति<seg n="4.13">॥४॰१३॥</seg>
</p>
        </div>

        <div type="sutra">
          <p>परिणामैकत्वाद् वस्तुतत्त्वम्<seg n="4.14">॥४॰१४॥</seg>
</p>
        </div>

        <div type="commentary">
          <p>भवतु त्रैगुण्यस्येत्थं परिणामवैचित्र्यमेकस्तु परिणामः पृथिवीति वा तोयमिति
            वा कुत आत्मन एकत्वविरोधाद् इत्याशङ्क्य सूत्रमवतारयति --- यदा तु सर्वे गुणा इति।
            परिणामैकत्वाद् वस्तुतत्त्वम्। बहूनामप्येकः परिणामो दृष्टः। तद्यथा
            गवाश्वमहिषमातङ्गानां रुमानिक्षिप्तानामेको लवणत्वजातीयलक्षणः परिणामो
            वर्तितैलानलानां च प्रदीप इति। एवं बहुत्वेऽअपि गुणानां परिणामैकत्वं, ततस्
            तन्मात्रभूतभौतिकानां प्रत्येकं तत्त्वमेकत्वम्। ग्रहणात्मकानां सत्त्वप्रधानतया
            प्रकाशात्मनामहंकारावान्तरकार्याणां करणभावेनैकः परिणामः श्रोत्रमिन्द्रियम्।
            तेषामेव गुणानां तमःप्रधानतया जडत्वेन ग्राह्यात्मकानां शब्दतन्मात्रभावेनैकः
            परिणामः शब्दो विषयः। शब्द इति शब्दतन्मात्रम्। विषय इति जडत्वमाह न तु
            तन्मात्रस्य श्रोत्रविषयत्वसंभव इति। शेषं सुगमम्। अथ विज्ञानवादिनं वैनाशिकम्
            उत्थापयति --- नास्त्यर्थो विज्ञानविसहचर इति। यदि हि भूतभौतिकानि विज्ञानमात्राद्
            भिन्नानि भवेयुस्ततस्तदुत्पत्तिकारणमीदृशं प्रधानं कल्प्येत, न तु तानि
            विज्ञानातिरिक्तानि सन्ति परमार्थतः। तत् कथं प्रधानकल्पनं कथं च ग्रहणानाम्
            इन्द्रियाणामहंकारविकाराणां कल्पनेति। तथा हि --- जडस्यार्थस्य स्वयमप्रकाशत्वान्
            नास्त्यर्थो विज्ञानविसहचरः। साहचर्यं संबन्धः। तदभावो विसहचरत्वम्। <pb n="188"/> विरभावार्थः। विज्ञानासंबन्धो नास्ति व्यवहारयोग्य इत्यर्थः। अस्ति तु
            ज्ञानमर्थविसहचरं तस्य स्वयंप्रकाशत्वेन स्वगोचरास्तिताव्यवहारे कर्तव्ये जडम्
            अर्थं प्रत्यपेक्षाभावात्। तद् अनेन वेद्यत्वसहोपलम्भनियमौ सूचितौ विज्ञानवादिना।
            तौ चैवं प्रयोगमारोहतः --- यद् वेद्यते येन वेदनेन तत् ततो न भिद्यते। यथा
            ज्ञानस्यात्मा। वेद्यन्ते च भूतभौतिकानीति विरुद्धव्याप्तोपलब्धिर्
            निषेध्यभेदविरुद्धेनाभेदेन व्याप्तं वेद्यत्वं दृश्यमानं स्वव्यापकमभेदम्
            उपस्थापयत् तद्विरुद्धं भेदं प्रतिक्षिपतीति। तथा यद् येन नियतसहोपलम्भं तत्
            ततो न भिद्यते। यथैकस्माच्चन्द्राद् द्वितीयश्चन्द्रः। नियतसहोपलम्भश्चार्थो
            ज्ञानेनेति व्यापकविरुद्धोपलब्धिः। निषेध्यभेदव्यापकानियमविरुद्धो नियमोऽअनियमं
            निवर्तयंस्तद्व्याप्तं भेदं प्रतिक्षिपतीति। स्याद् एतत्। अर्थश्चेन् न भिन्नो ज्ञानात्
            कथं भिन्नवत् प्रतिभासत इत्यत आह --- कल्पितमिति। यथाहुर्वैनाशिकाः ---</p>

          <p>"सहोपलम्भनियमाद् अभेदो नीलतद्धियोः। भेदश्च भ्रान्तिविज्ञानैर्दृश्य इन्दाव्
            इवाद्वये" इति॥</p>

          <p>कल्पितत्वं विशदयति --- ज्ञानपरिकल्पनेति। निराकरोति --- त इति। ते कथं
            श्रद्धेयवचनाः स्युरिति संबन्धः। प्रतिज्ञानमुपस्थितं प्रत्युपस्थितम्। कथम् ---
            तथेति। यथा यथावभासत इदंकारास्पदत्वेन तथा तथा स्वयमुपस्थितं न तु
            कल्पनोपकल्पितं विज्ञानविषयतापन्नम्। स्वमाहात्म्येनेति विज्ञानकारणत्वमर्थस्य
            दर्शयति। यस्माद् अर्थेन स्वकीयया ग्राह्यशक्त्या विज्ञानमजनि तस्माद् अर्थस्य ग्राहकं
            तद् एवंभूतं वस्तु कथमप्रमाणात्मकेन विकल्पविज्ञानबलेन विकल्पस्याप्रामाणिकत्वात्
            तद्बलस्यापि तदात्मनोऽअप्रमाणात्मकत्वं, तेन वस्तुस्वरूपमुत्सृज्योपप्लुतं कृत्वा।
            उपगृह्येति क्वचिद् पाठः। तत्रापि स एवार्थः। तद् एवापलपन्तः श्रद्धातव्यवचनाः
            स्युरिति। इदमत्राकूतम् --- सहोपलम्भनियमश्च वेद्यत्वं च हेतू
            संदिग्धव्यतिरेकतया नैकान्तिकौ। तथा हि --- ज्ञानाकारस्य भूतभौतिकादेर्यद् एतद्
            बाह्यत्वं स्थूलत्वं च भासेते न ते ज्ञाने संभवतः। तथा हि नानादेशव्यापिता
            स्थौल्यं विच्छिन्नदेशता च बाह्यत्वम्। न चैकविज्ञानस्य नानादेशव्यापिता <pb n="189"/>
            विच्छिन्नदेशता चोपपद्यते।
            तद्देशत्वातद्देशत्वलक्षणविरुद्धधर्मसंसर्गस्यैकत्रासंभवात् संभवे वा
            त्रैलोक्यस्यैकत्वप्रसङ्गात्। अत एवास्तु विज्ञानभेद इति चेत्। हन्त भोः
            परमसूक्ष्मगोचराणां प्रत्ययानां परस्परवार्तानभिज्ञानां स्वगोचरमात्रजागरूकाणां
            कुतस्त्योऽअयं स्थूलावभासः। न च विकल्पगोचरोऽअभिलापः संसर्गाभावाद्
            विशदप्रतिभासत्वाच्च। न च स्थूलमालोचितं यतस्तदुपाधिकस्य विशदता भवेत्
            तत्पृष्ठभाविनः। न चाविकल्पवद् विकल्पोऽअपि स्वाकारमात्रगोचरस्तस्य चास्थूलत्वान् न
            स्थूलगोचरो भवितुमर्हति। तस्माद् बाह्ये च प्रत्यये स्थूलस्य बाह्यस्य चासंभवाद्
            अलीकमेतद् आस्थातव्यम्। न चालीकं विज्ञानाद् अभिन्नं विज्ञानस्य तद्वत्
            तुच्छत्वप्रसङ्गात्। तथा च वेद्यत्वस्याभेदव्याप्यत्वाभावात् कुतो भेदप्रतिपक्षत्वम्।
            सहोपलम्भनियमश्च सदसतोरिव विज्ञानस्थौल्ययोः सतोरपि स्वभावाद् वा कुतश्चित्
            प्रतिबन्धाद् वोपपत्स्यते। तस्माद् अनैकान्तिकत्वाद् एतौ हेत्वाभासौ विकल्पमात्रमेव
            बाह्याभावे प्रसुवाते। न च प्रत्यक्षमाहात्म्यं विकल्पमात्रेणापोद्यते। तस्मात् साधूक्तं
            कथमप्रमाणात्मकेन विकल्पज्ञानबलेनेति। एतेन प्रत्ययत्वमपि
            स्वप्नादिप्रत्ययदृष्टान्तेन निरालम्बनत्वसाधनमपास्तम्। प्रमेयविकल्पस्त्व्
            अवयविव्यवस्थापनेन प्रत्युक्तः। विस्तरस्तु न्यायकणिकायामनुसरणीय इति तद् इह
            कृतं विस्तरेणेति<seg n="4.14">॥४॰१४॥</seg>
</p>
        </div>

        <div type="sutra">
          <p>वस्तुसाम्ये चित्तभेदात् तयोर्विभक्तः पन्थाः<seg n="4.15">॥४॰१५॥</seg>
</p>
        </div>

        <div type="commentary">
          <p>तद् एवमुत्सूत्रं भाष्यकृद् विज्ञानातिरिक्तस्थापने युक्तिमुक्त्वा सौत्रीं युक्तिम्
            अवतारयति --- कुतश्चैतद् इति। वस्तुसाम्ये चित्तभेदात् तयोर्विभक्तः पन्थाः।
            यन्नानात्वे यस्यैकत्वं तत् ततोऽअत्यन्तं भिद्यते। यथा चैत्रस्य ज्ञानमेकं
            भिन्नेभ्यो देवदत्तविष्णुमित्रमैत्रप्रत्ययेभ्यो भिद्यते। ज्ञाननानात्वेऽपि चार्थो न
            भिद्यत इति भवति विज्ञानेभ्योऽअन्यः। अभेदश्चार्थस्य ज्ञानभेदेऽअपि प्रमात्qणां
            परस्परप्रतिसंधानाद् अवसीयते। अस्ति हि रक्तद्विष्टविमूढमध्यस्थानामेकस्यां
            योषिति प्रतीयमानायां प्रतिसंधानं या त्वया दृश्यते सैव मयापीति। तस्माद् वस्तुसाम्ये
            चित्तभेदाज् ज्ञानभेदात् तयोरर्थज्ञानयोर्विभक्तः पन्थाः स्वरूपभेदोपायः।
            सुखज्ञानं कान्तायां कान्तस्य, सपत्नीनां दुःखज्ञानम्। चैत्रस्य तु तामविन्दतो
            मूढज्ञानं विषादः। स्याद् एतत्। य एकस्य चित्तेन परिकल्पितः <pb n="190"/>
            कामिनीलक्षणोऽअर्थस्तेनैवान्येषामपि चित्तमुपरज्यत इति साधारणमुपपद्यत इत्य्
            अत आह --- न चान्येति। तथा सत्येकस्मिन् नीलज्ञानवति सर्व एव नीलज्ञानवन्तः स्युर्
            इति। नन्वर्थवादिनामप्येकोऽअर्थः कथं सुखादिभेदभिन्नविज्ञानहेतुः। न ह्य्
            अविलक्षणात् कारणात् कार्यभेदो युक्त इत्यत आह --- सांख्यपक्ष इति। एकस्यैव
            बाह्यस्य वस्तुनस्त्रैगुण्यपरिणामस्य त्रैरूप्यमुपपन्नम्। एवमपि सर्वेषामविशेषेण
            सुखदुःखमोहात्मकं विज्ञानं स्याद् इत्यत आह --- धर्मादिनिमित्तापेक्षं रजःसहितं
            सत्त्वं धर्मापेक्षं सुखज्ञानं जनयति। सत्त्वमेव तु विगलितरजस्कं विद्यापेक्षं
            माध्यस्थ्यज्ञानमिति। ते च धर्मादयो न सर्वे सर्वत्र पुरुषे सन्ति किं तु कश्चित्
            क्वचिद् इत्युपपन्ना व्यवस्थेति। अत्र केचिद् आहुः प्रावादुका ज्ञानसहभूरेवार्थो
            भोग्यत्वात् सुखादिवद् इति। एतद् उक्तं भवति --- भवत्वर्थो ज्ञानाद् व्यतिरिक्तस्
            तथाप्यसौ जडत्वान् न ज्ञानमन्तरेण शक्यः प्रतिपत्तुम्। ज्ञानेन तु भासनीयः।
            तथा च ज्ञानसमय एवास्ति नान्यदा प्रमाणाभावाद् इति। तद् एतद् उत्सूत्रं तावद् दूषयति
            भाष्यकारः --- त एतया द्वारेति। वस्तु खलु सर्वचित्तसाधारणम्
            अनेकक्षणपरम्परोह्यमानं परिणामात्मकमनुभूयते लौकिकपरीक्षकैः। तच्चेद्
            विज्ञानेन सह भवेन् नूनमेवंविधमेवं चेद् इदमंशस्योपरि कोऽअयमनुरोधो येन सो
           ऽपि नापह्नूयेतेत्यर्थः<seg n="4.15">॥४॰१५॥</seg>
            <pb n="191"/>
</p>
        </div>

        <div type="sutra">
          <p>न चैकचित्ततन्त्रं वस्तु तद् अप्रमाणकं तदा किं स्यात्<seg n="4.16">॥४॰१६॥</seg>
</p>
        </div>

        <div type="commentary">
          <p>मा वा भूद् इदंअंशस्यापह्नवो ज्ञानसहभूरेवास्त्वर्थस्तत्राप्याह --- न
            चैकचित्ततन्त्रं वस्तु तद् अप्रमाणकं तदा किं स्यात्। यद् धि घटग्राहि चित्तं तद्
            यदा पटद्रव्यव्यग्रतया न घटे वर्तते। यद् वा विवेकविषयमासीत् तद् एव च
            निरोधं समापद्यते तदा घटज्ञानस्य वा विवेकज्ञानस्य वाभावाद् विवेको वा घटो वा
            ज्ञानभेदमात्रजीवनस्तन्नाशान् नष्ट एव स्याद् इत्याह --- एकचित्तेति। किं तत् स्यान् न
            स्याद् इत्यर्थः। संबध्यमानं च चित्तेन तद्वस्तु विवेको वा घटो वा कुत उत्पद्येत।
            नियतकारणान्वयव्यतिरेकानुविधायिभावानि हि कार्याणि न स्वकारणमतिवर्त्य
            कारणान्तराद् भवितुमीशते। मा भूद् अकारणत्वे तेषां कादाचित्कत्वव्याघातः। न च
            तज्ज्ञानकारणत्वमेव तत्कारणत्वमिति युक्तम्। आशामोदकस्य मोदकस्य चोपयुज्यमानस्य
            रसवीर्यविपाकादिसाम्यप्रसङ्गात्। तस्मात् साधूक्तं संबध्यमानं वा (च) पुनश्
            चित्तेनेति। अपि च यो योऽअर्वाग्भागः स सर्वो मध्यपरभागव्याप्तः। ज्ञानाधीने सद्भावे
            त्वस्याननुभूयमानत्वान् मध्यपरभागौ न स्त इति व्यापकाभावाद् अर्वाग्भागोऽअपि न
            स्याद् इत्यर्थाभावात् कुतो ज्ञानसहभूरर्थ इत्याह --- ये चास्येति। अनुपस्थिता
            अज्ञाताः। उपसंहरति --- तस्माद् इति। सुगमं शेषम्<seg n="4.16">॥४॰१६॥</seg>
            <pb n="192"/>
</p>
        </div>

        <div type="sutra">
          <p>तदुपरागापेक्षित्वाच्चित्तस्य वस्तु ज्ञाताज्ञातम्<seg n="4.17">॥४॰१७॥</seg>
</p>
        </div>

        <div type="commentary">
          <p>स्याद् एतद् अर्थश्चेत् स्वतन्त्रः, स च जडस्वभाव इति न कदाचित् प्रकाशेत। प्रकाशने
            वा जडत्वमप्यस्यापगतमिति भावोऽप्यपगच्छेत्। न जातु स्वभावमपहाय भावो
            वर्तितुमर्हति। न चेन्द्रियाद्याधेयो जडस्वभावस्यार्थस्य धर्मः प्रकाशत इति
            सांप्रतम्। अर्थधर्मत्वे नीलत्वादिवत् सर्वपुरुषसाधारण इत्येकः शास्त्रार्थ इति
            सर्व एव विद्वांसः प्रसज्येरन् न जाल्मः कश्चिद् अस्ति। न चातीतानागतयोर्धर्मः
            प्रत्युत्पन्नो युक्तः। तस्मात् स्वतन्त्रोऽअर्थ उपलम्भविषय इति मनोरथमात्रमेतद् इत्य्
            अत आह --- तदुपरागापेक्षित्वाच्चित्तस्य वस्तु ज्ञाताज्ञातम्। जडस्वभावोऽअप्यर्थ
            इन्द्रियप्रणाडिकया चित्तमुपरञ्जयति। तद् एवंभूतं चित्तदर्पणम्
            उपसंक्रान्तप्रतिबिम्बा चितिशक्तिश्चित्तमर्थोपरक्तं चेतयमानार्थमनुभवति, न त्व्
            अर्थे किंचित् प्राकट्यादिकमाधत्ते। नाप्यसंबद्धा चित्तेन तत्प्रतिबिम्बसंक्रान्तेर्
            उक्तत्वाद् इति। यद्यपि च सर्वगतत्वाच्चित्तस्य चेन्द्रियस्य चाहंकारिकस्य विषये नास्ति
            संबन्धस्तथापि यत्र शरीरे वृत्तिमच्चित्तं तेन सह संबन्धो विषयाणामित्य्
            अयस्कान्तमणिकल्पा इत्युक्तम्। अयःसधर्मकं चित्तमिति।
            इन्द्रियप्रणाडिकयाभिसंबन्ध्योपरञ्जयन्ति। अत एव चित्तं परिणामीत्याह --- वस्तुन
              इति<seg n="4.17">॥४॰१७॥</seg>
</p>
        </div>

        <div type="sutra">
          <p>सदा ज्ञाताश्चित्तवृत्तयस्तत्प्रभोः पुरुषस्यापरिणामित्वात्<seg n="4.18">॥४॰१८॥</seg>
</p>
        </div>

        <div type="commentary">
          <p>तद् एवं चित्तव्यतिरेकिणमर्थमवस्थाप्य तेभ्यः परिणतिधर्मकेभ्यो व्यतिरिक्तम्
            आत्मानमादर्शयितुं तद्वैधर्म्यमपरिणामित्वमस्य वक्तुं पूरयित्वा सूत्रं पठति
            --- यस्य तु तद् एव चित्तं विषयस्तस्य --- सदा ज्ञाताश्चित्तवृत्तयस्तत्प्रभोः
            पुरुषस्यापरिणामित्वात्। क्षिप्तमूढविक्षिप्तैकाग्रतावस्थितं चित्तमा निरोधात् सर्वदा
            पुरुषेणानुभूयते वृत्तिमत् तत् कस्य हेतोर्यतः पुरुषोऽअपरिणामी परिणामित्वे चित्तवत्
            पुरुषोऽअपि ज्ञाताज्ञातविषयो भवेत्। <pb n="193"/> ज्ञातविषय एव त्वयम्। तस्माद्
            अपरिणामी। ततश्च परिणामिभ्योऽअतिरिच्यत इति। तद् एतद् आह --- यदि चित्तवद् इति।
            सदा ज्ञातत्वं तु मनसः सवृत्तिकस्य तस्य यः प्रभुः स्वामी भोक्तेति यावत्। तस्य
            प्रभोः पुरुषस्यापरिणामित्वमनुमापयति। तथा चापरिणामिनस्तस्य पुरुषस्य
            परिणामिनश्चित्ताद् भेद इति भावः<seg n="4.18">॥४॰१८॥</seg>
</p>
        </div>

        <div type="sutra">
          <p>न तत् स्वाभासं दृश्यत्वात्<seg n="4.19">॥४॰१९॥</seg>
</p>
        </div>

        <div type="commentary">
          <p>अत्र वैनाशिकमुत्थापयति --- स्याद् आशङ्केति। अयमर्थः --- स्याद् एतद् एवं यदि
            चित्तमात्मनो विषयः स्यात्, अपि तु स्वप्रकाशमेतद् विषयाभासं पूर्वचित्तं प्रतीत्य
            समुत्पन्नं तत् कुतः पुरुषस्य सदाज्ञातविषयत्वं कुतस्तरां वापरिणामितया
            परिणामिनश्चित्ताद् भेद इति। न तत् स्वाभासं दृश्यत्वात्। भवेद् एतद् एवं यदि
            स्वसंवेदनं चित्तं स्यान् न त्वेतद् अस्ति। तद् धि परिणामितया नीलादिवद्
            अनुभवव्याप्यं यच्चानुभवव्याप्यं न तत् स्वाभासं भवितुमर्हति स्वात्मनि
            वृत्तिविरोधात्। न हि तद् एव क्रिया च कर्मकारकं च। न हि पाकः पच्यते छिदा वा
            छिद्यते। पुरुषस्त्वपरिणामी नानुभवकर्मेति नास्मिन् स्वयंप्रकाशता न युज्यते।
            अपराधीनप्रकाशता ह्यस्य स्वयंप्रकाशता नानुभवकर्मता। तस्माद् दृश्यत्वाद्
            दर्शनकर्म चित्तं न स्वाभासम्। आत्मप्रकाशप्रतिबिम्बतयैव चित्तस्य तद्वृत्तिविषयाः
            प्रकाशन्त इति भावः। ननु दृश्योऽअग्निः स्वयंप्रकाशश्च। न हि यथा घटादयोऽअग्निना
            व्यज्यन्त एवमग्निरग्न्यन्तरेणेत्यत आह --- न चाग्निरत्रेति। कस्मात्। न हीति। मा
            नामाग्निरग्न्यन्तरात् प्रकाशिष्ट विज्ञानात् तु प्रकाशत इति न स्वयं प्रकाशत इति न
            व्यभिचार इत्यर्थः। <pb n="194"/> प्रकाशश्चायमिति। अयमिति पुरुषस्वभावात्
            प्रकाशाद् व्यवच्छिनत्ति, क्रियारूपः प्रकाश इति यावत्। एतद् उक्तं भवति --- या या
            क्रिया सा सा सर्वा कर्तृकरणकर्मसंबन्धेन दृष्टा। यथा पाको दृष्टश्
            चैत्राग्नितण्डुलसंबन्धेन यथा वा प्रकाशनम्। तथा च प्रकाशोऽअपि क्रियेति तयापि
            तथा भवितव्यम्। संबन्धश्च भेदाश्रयो नाभेदे संभवतीत्यर्थः। किं च
            स्वाभासं चित्तमित्यग्राह्यमेव कस्यचिद् इति शब्दार्थः। स्याद् एतत्। मा भूद् ग्राह्यं
            चित्तम्। न हि ग्रहणस्याकारणस्याव्यापकस्य च निवृत्तौ चित्तनिवृत्तिरित्यत आह ---
            स्वबुद्धीति। बुद्धिश्चित्तं, प्रचारा व्यापाराः, सत्त्वाः प्राणिनः, चित्तस्य वृत्तिभेदाः
            क्रोधलोभादयः स्वाश्रयेण चित्तेन स्वविषयेण च सह प्रत्यात्ममनुभूयमानाश्
            चित्तस्याग्राह्यतां विघटयन्तीत्यर्थः। स्वबुद्धिप्रचारप्रतिसंवेदनमेव विशदयति
            --- क्रुद्धोऽहमिति<seg n="4.19">॥४॰१९॥</seg>
</p>
        </div>

        <div type="sutra">
          <p>एकसमये चोभयानवधारणम्<seg n="4.20">॥४॰२०॥</seg>
</p>
        </div>

        <div type="commentary">
          <p>एकसमये चोभयानवधारणम्। स्वाभासं विषयाभासं चित्तमिति ब्रुवाणो न तावद्
            येनैव व्यापारेणात्मानमवधारयति तेनैव विषयमपीति वक्तुमर्हति। न ह्य्
            अविलक्षणो व्यापारः कार्यभेदाय पर्याप्तस्तस्माद् व्यापारभेदोऽअङ्गीकर्तव्यः। न च
            वैनाशिकानामुत्पत्तिभेदातिरिक्तोऽअस्ति व्यापारः। न चैकस्या एवोत्पत्तेरविलक्षणायाः
            कार्यवैलक्षण्यसंभवः। तस्याकस्मिकत्वप्रसङ्गात्। न चैकस्योत्पत्तिद्वयसंभवः।
            तस्माद् अर्थस्य च ज्ञानरूपस्य चावधारणं नैकस्मिन् समय इति। तद् एतद्
            भाष्येणोच्यते --- न चैकस्मिन् क्षण इति। तथा चोक्तं वैनाशिकैः ---</p>

          <p>"भूतिर्येषां क्रिया सैव कारकं सैव चोच्यते" इति।</p>

          <p>तस्माद् दृश्यत्वमेतच्चित्तस्य सदातनं स्वाभासत्वमपनयद् द्रष्टारं च द्रष्टुर्
            अपरिणामित्वं च दर्शयतीति सिद्धम्<seg n="4.20">॥४॰२०॥</seg>
            <pb n="195"/>
</p>
        </div>

        <div type="sutra">
          <p>चित्तान्तरदृश्ये बुद्धिबुद्धेरतिप्रसङ्गः स्मृतिसंकरश्च<seg n="4.21">॥४॰२१॥</seg>
</p>
        </div>

        <div type="commentary">
          <p>पुनर्वैनाअशिकमुत्थापयति --- स्यान् मतिः। मा भूद् दृश्यत्वेन स्वसंवेदनम्। एवम्
            अप्यात्मा न सिध्यति। स्वसंतानवर्तिना चरमचित्तक्षणेन
            स्वरसनिरुद्धस्वजनकचित्तक्षणग्रहणाद् इत्यर्थः। समं च तज्ज्ञानत्वेनानन्तरं
            चाव्यवहितत्वेन समनन्तरं तेन। चित्तान्तरदृश्ये बुद्धिबुद्धेरतिप्रसङ्गः
            स्मृतिसंकरश्च। बुद्धिरिति चित्तमित्यर्थः। नागृहीता चरमा बुद्धिः
            पूर्वबुद्धिग्रहणसमर्था। न हि बुद्ध्यासंबद्धा पूर्वबुद्धिर्बुद्धा भवितुमर्हति।
            न ह्यगृहीतदण्डो दण्डिनमवगन्तुमर्हति। तस्माद् अनवस्थेति।
            विज्ञानवेदनासंज्ञारूपसंस्काराः स्कन्धाः। सांख्ययोगादयः प्रवादाः सांख्याश्च योगाश्
            च त एवादयो येषां वैशेषिकादिप्रवादानां ते सांख्ययोगादयः प्रवादाः। सुगमम्
              अन्यत्<seg n="4.21">॥४॰२१॥</seg>
</p>
        </div>

        <div type="sutra">
          <p>चितेरप्रतिसंक्रमायास्तदाकारापत्तौ स्वबुद्धिसंवेदनम्<seg n="4.22">॥४॰२२॥</seg>
</p>
        </div>

        <div type="commentary">
          <p>स्याद् एतत्। यदि चित्तं न स्वाभासं नापि चित्तान्तरवेद्यमात्मनापि कथं भोक्ष्यते
            चित्तम्। न खल्वात्मनः स्वयंप्रकाशस्याप्यस्ति काचित् क्रिया। न च तामन्तरेण कर्ता
            न चासंबद्धश्चित्तेन कर्मणा तस्य भोक्तातिप्रसङ्गाद् इत्याशयवान् पृच्छति --- <pb n="196"/> कथमिति। सूत्रेणोत्तरमाह --- चितेरप्रतिसंक्रमायास्तदाकारापत्तौ
            स्वबुद्धिसंवेदनम्। यत् तद् अवोचद् वृत्तिसारूप्यमितरत्र [योगसूत्रम् १॰४] इति तद् इतः
            समुत्थितम्। चितेः स्वबुद्धिसंवेदनं बुद्धेस्तदाकारापत्तौ चितिप्रतिबिम्बाधारतया
            तद्रूपतापत्तौ सत्याम्। यथा हि चन्द्रमसः क्रियामन्तरेणापि
            संक्रान्तचन्द्रप्रतिबिम्बममलं जलमचलं चलमिवालवालमरालमिव चन्द्रमसम्
            अवभासयति एवं विनापि चितिव्यापारमुपसंक्रान्तचितिप्रतिबिम्बं चित्तं स्वगतया
            क्रियया क्रियावतीमसंगतामपि संगतां चितिशक्तिमवभासयद् भोग्यभावमासादयद्
            भोक्तृभावमापादयति तस्या इति सूत्रार्थः। भाष्यमप्येतद् अर्थमसकृत् तत्र तत्र
            व्याख्यातमिति न व्याख्यातमत्र। बुद्धिवृत्त्यविशिष्टत्वे ज्ञानवृत्तेरागममुदाहरति
            --- तथा चोक्तं --- न पातालमिति। शाश्वतस्य शिवस्य ब्रह्मणो विशुद्धस्वभावस्य
            चितिच्छायापन्नां मनोवृत्तिमेव चितिच्छायापन्नत्वाच्चितेरप्यविशिष्टां गुहां वेदयन्ते।
            तस्यामेव गुहायां तद् गुह्यं ब्रह्म तदपनये तु स्वयंप्रकाशमनावरणमनुपसर्गं
            प्रद्योतते चरमदेहस्य भगवत इति<seg n="4.22">॥४॰२२॥</seg>
</p>
        </div>

        <div type="sutra">
          <p>द्रष्टृदृश्योपरक्तं चित्तं सर्वार्थम्<seg n="4.23">॥४॰२३॥</seg>
</p>
        </div>

        <div type="commentary">
          <p>तद् एवं दृश्यत्वेन चित्तस्य परिणामिनस्तदतिरिक्तः पुमान् अपरिणतिधर्मोपपादितः
            संप्रति लोकप्रत्यक्षमप्यत्र प्रमाणयति --- अतश्चैतद् इति। अवश्यं चैतद् इत्य्
            अर्थः। द्रष्टृदृश्योपरक्तं चित्तं सर्वार्थम्। यथा हि नीलाद्यनुरक्तं चित्तं
            नीलाद्यर्थं प्रत्यक्षेणैवावस्थापयति एवं <pb n="197"/> द्रष्टृच्छायापत्त्या
            तदनुरक्तं चित्तं द्रष्टारमपि प्रत्यक्षेणावस्थापयति। अस्ति हि त्र्याकारं ज्ञानं
            नीलमहं संप्रत्येमीति। तस्माज् ज्ञेयवत् तज्ज्ञातापि प्रत्यक्षसिद्धोऽअपि न
            विविच्यावस्थापितो यथा जले चन्द्रमसो बिम्बम्। न त्वेतावता तद् अप्रत्यक्षम्। न चास्य
            जलगतत्वे तद् अप्रमाणमिति चन्द्ररूपेऽअप्यप्रमाणं भवितुमर्हति। तस्माच्
            चित्तप्रतिबिम्बतया चैतन्यगोचरापि चित्तवृत्तिर्न चैतन्यागोचरेति। तद् इदं
            सर्वार्थत्वं चित्तस्येति। तद् एतद् आह --- मनो हीति। न केवलं तदाकारापत्त्या
            मन्तव्येनार्थेनोपरक्तं मनोऽअपि तु स्वयं चेति। चकारो भिन्नक्रमः पुरुषेणेत्य्
            अस्यानन्तरं द्रष्टव्यः। तच्छायापत्तिः पुरुषस्य वृत्तिः। इयं च चैतन्यच्छायापत्तिश्
            चित्तस्य वैनाशिकैरभ्युपेतव्या। कथमन्यथा चित्ते चैतन्यमेत आरोपयां बभूवुर्
            इत्याह --- तद् अनेनेति। केचिद् वैनाशिका बाह्यार्थवादिनः। अपरे विज्ञानमात्रवादिनः।
            ननु यदि चित्तमेव द्रष्ट्राकारं दृश्याकारं चानुभूयते हन्त चित्ताद् अभिन्नावेवास्तां
            द्रष्टृदृश्यौ। यथाहुः ---</p>

          <p>"अभिन्नोऽअपि हि बुद्ध्यात्मा विपर्यासितदर्शनैः। ग्राह्यग्राहकसंवित्तिभेदवान् इव
            लक्ष्यते" इति॥ (च्f॰ <title n="3.353">प्रमाणवार्त्तिकम्</title> ३॰३५३)</p>

          <p>तत् कथमेतेऽअनुकम्पनीया इत्यत आह --- समाधिप्रज्ञायामिति। ते खलूक्ताभिर्
            उपपत्तिभिश्चित्तातिरिक्तं पुरुषमभ्युपगम्याप्यष्टाङ्गयोगोपदेशेन समाधिप्रज्ञायाम्
            आत्मगोचरायामवतार्य बोधयितव्याः। तद्यथा --- समाधिप्रज्ञायां प्रज्ञेयोऽअर्थ आत्मा
            प्रतिबिम्बीभूतोऽअन्यः कस्मात् तस्यात्मन आलम्बनीभूतत्वात्। अथ चित्ताद् अभिन्नमेव
            कस्मान् नालम्बनं भवतीति <pb n="198"/> यदि युक्तिबोधितोऽअपि वैयात्याद् वदेत् तत्र
            हेतुमाह --- स चेद् आत्मरूपोऽअर्थश्चित्तमात्रं स्यान् न तु ततो व्यतिरिक्तस्ततः
            कथं प्रज्ञयैव प्रज्ञारूपमवधार्येत स्वात्मनि वृत्तिविरोधात्। उपसंहरति ---
            तस्माद् इति। समीचीनोपदेशेनानुकम्पिता भवन्तीत्याह --- एवमिति। जातितः स्वभावत
            इत्यर्थः<seg n="4.23">॥४॰२३॥</seg>
</p>
        </div>

        <div type="sutra">
          <p>तद् असंख्येयवासनाभिश्चित्रमपि परार्थं संहत्यकारित्वात्<seg n="4.24">॥४॰२४॥</seg>
</p>
        </div>

        <div type="commentary">
          <p>चित्तातिरिक्तात्मसद्भावे हेत्वन्तरमवतारयति --- कुतश्चेति। तद्
            असंख्येयवासनाभिश्चित्रमपि परार्थं संहत्यकारित्वात्। यद्यप्यसंख्येयाः
            कर्मवासनाः क्लेशवासनाश्च चित्तमेवाधिशेरते न तु पुरुषम्। तथा च वासनाधीना
            विपाकाश्चित्ताश्रयतया चित्तस्य भोक्तृतामावहन्ति, भोक्तुरर्थे च भोग्यमिति सर्वं
            चित्तार्थं प्राप्तं, तथापि तच्चित्तमसंख्येयवासनाविचित्रमपि परार्थम्। कस्मात्।
            संहत्यकारित्वाद् इति सूत्रार्थः। व्याचष्टे --- तद् एतद् इति। स्याद् एतच्चित्तं संहत्यापि
            करिष्यति स्वार्थं च भविष्यति कः खलु विरोध इति यदि कश्चिद् ब्रूयात् तं प्रत्याह
            --- संहत्यकारिणेति। सुखचित्तमिति भोगमुपलक्षयति। तेन दुःखचित्तमपि
            द्रष्टव्यम्। ज्ञानमित्यपवर्ग उक्तः। एतद् उक्तं भवति --- सुखदुःखे चित्ते
            प्रतिकूलानुकूलात्मके नात्मनि संभवतः। स्वात्मनि वृत्तिविरोधात्। न चान्योऽअपि
            संहत्यकारी साक्षात् परम्परया वा सुखदुःखे विदधानस्ताभ्यामनुकूलनीयः
            प्रतिकूलनीयो वा। तस्माद् यः साक्षात् परम्परया वा न सुखदुःखयोर्व्याप्रियते स
            एवाभ्यामनुकूलनीयः प्रतिकूलनीयो वा। स च नित्योदासीनः पुरुष एवम् <pb n="199"/>
            अपवृज्यते येन ज्ञानेन तस्यापि ज्ञेयतन्त्रत्वात् स्वात्मनि च वृत्तिविरोधान् न
            ज्ञानार्थत्वम्। न बाह्यविषयाद् अस्माद् अपवर्गसंभवो विदेहप्रकृतिलयानाम्
            अपवर्गासंभवात्। तस्मात् तज्ज्ञानमपि पुरुषार्थमेव न तत् स्वार्थं नापि
            परमात्रार्थम्। संहतपरार्थत्वे चानवस्थाप्रसङ्गाद् असंहतपरार्थसिद्धिरिति<seg n="4.24">॥४॰२४॥</seg>
</p>
        </div>

        <div type="sutra">
          <p>विशेषदर्शिन आत्मभावभावनानिवृत्तिः<seg n="4.25">॥४॰२५॥</seg>
</p>
        </div>

        <div type="commentary">
          <p>तद् एवं कैवल्यमूलबीजं युक्तिमयमात्मदर्शनमुक्त्वा तदुपदेशाधिकृतं पुरुषम्
            अनधिकृतपुरुषान्तराद् व्यावृत्तमाह --- विशेषदर्शिन आत्मभावभावनानिवृत्तिः।
            यस्यात्मभावे भावनास्ति तस्याष्टाङ्गयोगोपदेशाद् अनुतिष्ठतो युञ्जानस्य तत्परिपाकाच्
            चित्तसत्त्वपुरुषयोर्विशेषदर्शनाद् आत्मभावभावना निवर्तते। यस्यात्मभावभावनैव
            नास्ति नास्तिकस्य तस्योपदेशानधिकृतस्यापरिनिश्चितात्मतत्परलोकभावस्य नोपदेशो न
            विशेषदर्शनं नात्मभावभावनानिवृत्तिरिति सूत्रार्थः। नन्वात्मभावभावनायाश्
            चित्तवर्तिन्याः कुतोऽअवगम इत्यत आह --- यथा प्रावृषीति। प्राग्भवीयं
            तत्त्वदर्शनबीजमपवर्गभागीयं यत् कर्माष्टाङ्गयोगानुष्ठानं तद् एकदेशानुष्ठानं वा
            तदभिनिर्वर्तितमस्तीत्यनुमीयते। तस्य चात्मभावभावनावश्यमेव स्वाभाविकी
            वस्त्वभ्यासं विनापि प्रवर्तते। अनधिकारिणमागमिनां वचनेन दर्शयति ---
            यस्याभावाद् इदमिति। पूर्वपक्षो नास्ति कर्मफलं परलोकिनोऽभावात् परलोकाभाव इति,
            तत्र रुचिररुचिश्च निर्णये पञ्चविंशतितत्त्वविषये। <pb n="200"/> आत्मभावभावना
            प्राग् व्याख्याता। विशेषदर्शिनः परामर्शमाह --- चित्तस्यैवेति। तस्य (अस्य)
            विशेषदर्शनकुशलस्यात्मभावभावना निवर्तत इति<seg n="4.25">॥४॰२५॥</seg>
</p>
        </div>

        <div type="sutra">
          <p>तदा विवेकनिम्नं कैवल्यप्राग्भारं चित्तम्<seg n="4.26">॥४॰२६॥</seg>
</p>
        </div>

        <div type="commentary">
          <p>अथ विशेषदर्शिनः कीदृशं चित्तमित्यत आह --- तदा विवेकनिम्नं कैवल्यप्राग्भारं
            चित्तम्। निगदव्याख्यातम्<seg n="4.26">॥४॰२६॥</seg>
</p>
        </div>

        <div type="sutra">
          <p>तच्छिद्रेषु प्रत्ययान्तराणि संस्कारेभ्यः<seg n="4.27">॥४॰२७॥</seg>
</p>
        </div>

        <div type="commentary">
          <p>स्याद् एतद् विशेषदर्शनं चेद् विवेकनिष्ठं, न जातु चित्तं व्युत्थितं स्यात्। दृश्यते
            चास्य भिक्षामटतो व्युत्थितमित्यत आह --- तच्छिद्रेषु प्रत्ययान्तराणि
            संस्कारेभ्यः। प्रत्ययेति। प्रतीयते येन स प्रत्ययश्चित्तसत्त्वं तस्माद् विवेकश्
            चितेः। तेन निम्नस्य जानामीति साक्षान्मोक्षो विविच्य दर्शितो न जानामीति मोहस्तन्मूलाव्
            अहंकारममकारावहमस्मीति वा ममेति वा दर्शितौ। क्षीयमाणानि च तानि बीजानि चेति
            समासः। पूर्वसंस्कारेभ्यो व्युत्थानसंस्कारेभ्यः<seg n="4.27">॥४॰२७॥</seg>
</p>
        </div>

        <div type="sutra">
          <p>हानमेषां क्लेशवद् उक्तम्<seg n="4.28">॥४॰२८॥</seg>
</p>
        </div>

        <div type="commentary">
          <p>स्याद् एतत् सत्यपि विवेकविज्ञाने व्युत्थानसंस्कारा यदि प्रत्ययान्तराणि प्रसुवते कस्
            तर्हि हानहेतुरेतेषां यतः प्रत्ययान्तराणि न पुनः प्रसुवीरन्नित्यत आह --- हानम्
            एषां क्लेशवद् उक्तम्। अपरिपक्वविवेकज्ञानस्याक्षीयमाणा व्युत्थानसंस्काराः प्रत्ययान्तरं
            प्रसुवते <pb n="201"/> न तु परिपक्वविवेकज्ञानस्य क्षीणाः प्रत्ययान्तराणि प्रसोतुम्
            अर्हन्ति। यथा विवेकच्छिद्रसमुत्पन्ना अपि क्लेशा न संस्कारान्तरं प्रसुवते तत् कस्य
            हेतोस्तद् एते क्लेशा विवेकज्ञानवह्निदग्धबीजभावा इति। एवं व्युत्थानसंस्कारा अपीति।
            अथ व्युत्थानसंस्कारा विवेकज्ञानसंस्कारैर्निरोद्धव्या विवेकसंस्काराश्च
            निरोधसंस्कारैर्निरोधसंस्काराणां त्वबाह्यविषयत्वं दर्शितं निरोधोपायः प्रायश्
            चिन्तनीय इत्यत आह --- ज्ञानसंस्कारास्त्विति। परवैराग्यसंस्कारा इत्यर्थः<seg n="4.28">॥४॰२८॥</seg>
</p>
        </div>

        <div type="sutra">
          <p>प्रसंख्यानेऽअप्यकुसीदस्य सर्वथा विवेकख्यातेर्धर्ममेघः समाधिः<seg n="4.29">॥४॰२९॥</seg>
</p>
        </div>

        <div type="commentary">
          <p>तद् एवं सूत्रकारो व्युत्थाननिरोधोपायं प्रसंख्यानमुक्त्वा प्रसंख्याननिरोधोपायम्
            आह --- प्रसंख्यानेऽअप्यकुसीदस्य सर्वथा विवेकख्यातेर्धर्ममेघः समाधिः। ततः
            प्रसंख्यानान् न किंचित् सर्वभावाधिष्ठातृत्वादि प्रार्थयते। प्रत्युत तत्रापि क्लिश्नाति
            परिणामित्वदोषदर्शनेन विरक्तः सर्वथा विवेकख्यातिरेव भवति। एतद् एव विवृणोति
            --- तत्रापीति। यदा व्युत्थानप्रत्यया भवेयुस्तदा नायं ब्राह्मणः सर्वथा
            विवेकख्यातिर्यतस्तस्य न प्रत्ययान्तराणि भवन्ति ततः सर्वथा विवेकख्यातिरिति।
            तदास्य धर्ममेघः समाधिर्भवति। एतद् उक्तं भवति --- प्रसंख्याने विरक्तस्
            तन्निरोधमिच्छन् धर्ममेघं समाधिमुपासीत। तदुपासने च सर्वथा विवेकख्यातिर्
            भवति। तथा च तं निरोद्धुं पारयतीति<seg n="4.29">॥४॰२९॥</seg>
</p>
        </div>

        <div type="sutra">
          <p>ततः क्लेशकर्मनिवृत्तिः<seg n="4.30">॥४॰३०॥</seg>
</p>
        </div>

        <div type="commentary">
          <p>तस्य च प्रयोजनमाह --- ततः क्लेशकर्मनिवृत्तिः। कस्मात् पुनर्जीवन्नेव विद्वान्
              <pb n="202"/> विमुक्तो भवति। उत्तरं --- यस्माद् इति। क्लेशकर्मवासनेद्धः किल
            कर्माशयो जात्यादिनिदानम्। न चासति निदाने निदानी भवितुमर्हति। यथाहात्र भगवान्
            अक्षपादः --- "वीतरागजन्मादर्शनात्" [गौतमीयन्यायसूत्रम् ३॰१॰२५] इति<seg n="4.30">॥४॰३०॥</seg>
</p>
        </div>

        <div type="sutra">
          <p>तदा सर्वावरणमलापेतस्य ज्ञानस्यानन्त्याज् ज्ञेयमल्पम्<seg n="4.31">॥४॰३१॥</seg>
</p>
        </div>

        <div type="commentary">
          <p>अथैवं धर्ममेघे सति कीदृशं चित्तमित्यत आह --- तदा सर्वावरणमलापेतस्य
            ज्ञानस्यानन्त्याज् ज्ञेयमल्पम्। आव्रियते चित्तसत्त्वमेभिरित्यावरणानि मलाः
            क्लेशकर्माणि सर्वे च त आवरणमलाश्चेति सर्वावरणमलास्तेभ्योऽअपेतस्य
            चित्तसत्त्वस्य ज्ञानस्य ज्ञायतेऽअनेनेत्यनया व्युत्पत्त्यानन्त्याद् अपरिमेयत्वाज् ज्ञेयम्
            अल्पम्। यथा हि शरदि घनपटलमुक्तस्य चण्डार्चिषः परितः प्रद्योतमानस्य
            प्रकाशानन्त्यात् प्रकाश्या घटादयोऽअल्पाः प्रकाशन्ते, एवमपगतरजस्तमसश्
            चित्तसत्त्वस्य प्रकाशानन्त्याद् अल्पं प्रकाश्यमिति। तद् एतद् आह --- सर्वैरिति। एतद्
            एव व्यतिरेकमुखेन (व्यतिरेकमुखेण) स्फोरयति --- आवरकेण तमसाभिभूतमिति।
            क्रियाशीलेन रजसा प्रवर्तितमत एवोद्घाटितं प्रदेशाद् अपनीतं तम इत्यर्थः। अत
            एव सर्वान् धर्माञ् ज्ञेयान् मेहति वर्षति प्रकाशनेनेति धर्ममेघ इत्युच्यते। नन्वयम्
            अस्तु धर्ममेघः समाधिः सवासनक्लेशकर्माशयप्रशमहेतुः। अथ सत्यप्यस्मिन्
            कस्मान् न जायते पुनर्जन्तुरित्यत आह --- यत्रेदमुक्तमिति। कारणसमुच्छेदाद् अपि
            चेत् कार्यं क्रियते हन्त भो मणिवेधादयोऽन्धादिभ्यो भवेयुः प्रत्यक्षाः। तथा
            चानुपपन्नार्थतायामाभाणको लौकिक उपपन्नार्थः स्यात् --- अविध्यद् <pb n="203"/>
            अन्धो मणिमिति। आवयद् ग्रथितवान्। प्रत्यमुञ्चत् पिनद्धवान् अभ्यपूजयत् स्तुतवान्
              इति<seg n="4.31">॥४॰३१॥</seg>
</p>
        </div>

        <div type="sutra">
          <p>ततः कृतार्थानां परिणामक्रमसमाप्तिर्गुणानाम्<seg n="4.32">॥४॰३२॥</seg>
</p>
        </div>

        <div type="commentary">
          <p>ननु धर्ममेघस्य परा काष्ठा ज्ञानप्रसादमात्रं परं वैराग्यं समूलघातम्
            अपहन्तु व्युत्थानसमाधिसंस्कारान् सक्लेशकर्माशयान् गुणास्तु स्वत एव
            विकारकरणशीलाः कस्मात् तादृशमपि पुरुषं प्रति देहेन्द्रियादीन् नारभन्त इत्यत आह
            --- ततः कृतार्थानां परिणामक्रमसमाप्तिर्गुणानाम्। शीलमिदं गुणानां यद् अमी यं
            प्रति कृतार्थास्तं प्रति न प्रवर्तन्त इति भावः<seg n="4.32">॥४॰३२॥</seg>
</p>
        </div>

        <div type="sutra">
          <p>क्षणप्रतियोगी परिणामापरान्तनिर्ग्राह्यः क्रमः<seg n="4.33">॥४॰३३॥</seg>
</p>
        </div>

        <div type="commentary">
          <p>अत्रान्तरे परिणामक्रमं पृच्छति --- अथ कोऽअयमिति। क्षणप्रतियोगी
            परिणामापरान्तनिर्ग्राह्यः क्रमः। परिणामक्रमः क्षणप्रतियोगी क्षणः प्रतिसंबन्धी
            यस्य स तथोक्तः। क्षणप्रचयाश्रय इत्यर्थः। न जातु क्रमः क्रमवन्तमन्तरेण
            शक्यो निरूपयितुम्। न चैकस्यैव क्षणस्य क्रमः। तस्मात् क्षणप्रचयाश्रयः
            परिशिष्यते। तद् इदमाह --- क्षणानन्तर्येति। परिणामक्रमे प्रमाणमाह ---
            परिणामस्येति। नवस्य हि वस्त्रस्य प्रयत्नसंरक्षितस्यापि चिरेण पुराणता दृश्यते।
            सोऽअयं परिणामस्यापरान्तः पर्यवसानं, तेन हि परिणामस्य क्रमः। ततः प्राग् अपि
            पुराणतायाः सूक्ष्मसूक्ष्मतरसूक्ष्मतमस्थूलस्थूलतरस्थूलतमत्वादीनां पौर्वापर्यम्
            अनुमीयते। एतद् एव व्यतिरेकमुखेन (व्यतिरेकमुखेण) दर्शयति --- न हीति।
            अननुभूतोऽअप्राप्तः क्रमक्षणो यया सा तथोक्ता। नन्वेष क्रमः प्रधानस्य न
            संभवति तस्य नित्यत्वाद् इत्यत आह --- <pb n="204"/> नित्येषु चेति। बहुवचनेन
            सर्वनित्यव्यापितां क्रमस्य प्रतिजानीते। तत्र नित्यानां प्रकारभेदं दर्शयित्वा
            नित्यव्यापितां क्रमस्योपपादयति --- द्वयीति। ननु कूटस्थं स्वभावाद् अप्रच्युतमस्तु
            नित्यं परिणामि सदैव स्वरूपाच्च्यवमानं कथं नित्यमित्यत आह --- यस्मिन्निति।
            धर्मलक्षणावस्थानामुदयव्ययधर्मत्वं धर्मिणस्तु तत्त्वाद् अविघात एवेति। अथ
            किं परिणामापरान्तनिर्ग्राह्यता सर्वत्र क्रमस्य नेत्याह --- तत्र गुणधर्मेषु
            बुद्ध्यादिष्विति। यतो लब्धपर्यवसानो धर्माणां विनाशात् प्रधानस्य तु परिणामक्रमो
            न लब्धपर्यवसानः। ननु प्रधानस्य धर्मरूपेण परिणामाद् अस्तु परिणामक्रमः।
            पुरुषस्य त्वपरिणामिनः कुतः परिणामक्रम इत्यत आह --- कूटस्थेति। तत्र
            बद्धानां चित्ताव्यतिरेकाभिमानात् तत्परिणामेन परिणामाध्यासः। मुक्तानां चास्तिक्रियाम्
            उपादायावास्तवोऽअपि परिणामो मोहकल्पितः शब्दस्य पुरःसरतया तत्पृष्ठो विकल्पो
           ऽस्तिक्रियामुपादत्त इति। गुणेष्वलब्धपर्यवसानः परिणामक्रम इत्युक्तम्। तद्
            असहमानः पृच्छति --- अथेति। स्थित्येति महाप्रलयावस्थायाम्। गत्येति सृष्टौ। एतद्
            उक्तं भवति --- यद्यानन्त्यान् न परिणामसमाप्तिः संसारस्य हन्त भोः कथं
            महाप्रलयसमये सर्वेषामात्मनां सहसा समुच्छिद्येत कथं च सृष्ट्यादौ
            सहसोत्पद्येत संसारः। तस्माद् एकैकस्यात्मनो मुक्तिक्रमेण सर्वेषां विमोक्षाद् उच्छेदः
            सर्वेषां संसारस्य क्रमेणेति प्रधानपरिणामक्रमपरिसमाप्तिः। एवं च प्रधानस्याप्य्
              <pb n="205"/> अनित्यत्वप्रसङ्गः। न चापूर्वसत्त्वप्रादुर्भाव इष्यते येनानन्त्यं स्यात्।
            तथा सत्यनादित्वव्याहतेः सकलशास्त्रार्थभङ्गप्रसङ्ग इति भावः। उत्तरमाह ---
            अवचनीयमनुत्तरार्हमेतत्। एकान्तत एतस्यावचनीयतां दर्शयितुमेकान्तवचनीयं
            प्रश्नं दर्शयति अस्ति प्रश्न इति। सर्वो जातो मरिष्यतीति प्रश्नोत्तरम् --- ओं भो इति।
            सत्यं भो इत्यर्थः। अविभज्य वचनीयमुक्त्वा प्रविभज्य वचनीयं प्रश्नमाह ---
            अथ सर्व इति। विभज्य वचनीयतामाह --- विभज्येति। विभज्य वचनीयमेव
            प्रश्नान्तरं विस्पष्टार्थमाह --- तथा मनुष्येति। अयं त्ववचनीय एकान्ततः। न हि
            सामान्येन कुशलाकुशलपुरुषसंसारस्यान्तवत्त्वमनन्तवत्त्वं वा शक्यमेकान्ततो
            वक्तुम्। यथा प्राणभृन्मात्रस्य श्रेयस्त्वमश्रेयस्त्वं वा नैकान्ततः शक्यम्
            अवधारयितुम्। यथा जातमात्रस्य मरणमेकान्ततः। विभज्य पुनः शक्यावधारणमित्य्
            आह --- कुशलस्येति। अयमभिसंधिः --- क्रमेण मोक्षे सर्वेषां मोक्षात् संसारोच्छेद
            इत्यनुमानं, तच्चागमसिद्धमोक्षाश्रयं, तथा
            चाभ्युपगतमोक्षप्रतिपादकागमप्रमाणभावः कथं तमेवागमं
            प्रधानविकारनित्यतायामप्रमाणीकुर्यात्। तस्माद् आगमबाधितविषयमेतद् अनुमानं न
            प्रमाणम्। श्रूयते हि श्रुतिस्मृतीतिहासपुराणेषु सर्गप्रतिसर्गपरम्पराया अनादित्वम्
            अनन्तत्वं चेति। अपि च सर्वेषामेवात्मनां संसारस्य न तावद् युगपदुच्छेदः संभवी।
            न हि पण्डितरूपाणामप्यनेकजन्मपरम्पराभ्यासपरिश्रमसाध्या विवेकख्यातिप्रतिष्ठा।
            किं पुनः प्राणभृन्मात्रस्य स्थावरजङ्गमादेरेकदाकस्माद् भवितुमर्हति। न च
            कारणायौगपद्ये कार्ययौगपद्यं युज्यते। क्रमेण तु विवेकख्यातावसंख्येयानां
            क्रमेण मुक्तौ न संसारोच्छेदोऽअनन्तत्वाज् जन्तूनामसंख्येयत्वाद् इति सर्वम्
              अवदातम्<seg n="4.33">॥४॰३३॥</seg>
            <pb n="206"/>
</p>
        </div>

        <div type="sutra">
          <p>पुरुषार्थशून्यानां गुणानां प्रतिप्रसवः कैवल्यं स्वरूपप्रतिष्ठा वा चितिशक्तिर्
              इति<seg n="4.34">॥४॰३४॥</seg>
</p>
        </div>

        <div type="commentary">
          <p>(इति श्रीपतञ्जलिविरचितयोगसूत्रेषु चतुर्थः कैवल्यपादः<seg n="4">॥४॥</seg>)</p>

          <p>कैवल्यरूपावधारणपरस्य सूत्रस्यावान्तरसंगतिमाह --- गुणाधिकारेति।
            पुरुषार्थशून्यानां गुणानां प्रतिप्रसवः कैवल्यं स्वरूपप्रतिष्ठा वा चितिशक्तिरिति।
            कृतकरणीयतया पुरुषार्थशून्यानां यः प्रतिप्रसवः स्वकारणे प्रधाने लयस्तेषां
            कार्यकारणात्मकानां गुणानां व्युत्थानसमाधिनिरोधसंस्कारा मनसि लीयन्ते मनो
           ऽस्मितायामस्मिता लिङ्गे लिङ्गमलिङ्ग इति। योऽअयं गुणानां कार्यकारणात्मकानां
            प्रतिसर्गस्तत् कैवल्यम्। यं कंचित् पुरुषं प्रति प्रधानस्य मोक्षः स्वरूपप्रतिष्ठा
            वा पुरुषस्य मोक्ष इत्याह --- स्वरूपेति। अस्ति हि महाप्रलयेऽअपि स्वरूपप्रतिष्ठा
            चितिशक्तिः। न चासौ मोक्ष इत्यत आह --- पुनरिति। सौत्र इतिशब्दः
              शास्त्रपरिसमाप्तौ<seg n="4.34">॥४॰३४॥</seg>
</p>

          <p>मुक्त्यर्हचित्तं परलोकमेयज्ञसिद्धये धर्मघनः समाधिः। द्वयी च मुक्तिः
            प्रतिपादितास्मिन् पादे प्रसङ्गाद् अपि चान्यद् उक्तम्<seg n="1">॥१॥</seg> निदानं तापानाम्
            उदितमथ तापाश्च कथिताः सहाङ्गैरष्टाभिर्विहितमिह योगद्वयमपि॥ कृतो
            मुक्तेरध्वा गुणपुरुषभेदः स्फुटतरो विविक्तं कैवल्यं परिगलिततापा चितिर्
              असौ<seg n="2">॥२॥</seg>
</p>

          <p>इति श्रीवाचस्पतिमिश्रविरचितायां पातञ्जलभाष्यव्याख्यायां कैवल्यपादश्चतुर्थः<seg n="4">॥४॥</seg>
          </p>

          <p>समाप्तमिदं पातञ्जलयोगदर्शनं सटीकभाष्ययुतम्॥</p>
          <pb n="207"/>
        </div>
      </div>
      <!-- end of pādaḥ -->

    </body>
  </text>
</TEI>
