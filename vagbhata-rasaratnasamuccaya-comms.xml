<?xml version="1.0" encoding="UTF-8"?>
<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml" schematypens="http://relaxng.org/ns/structure/1.0"?>
<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml"
	schematypens="http://purl.oclc.org/dsdl/schematron"?>
<?xml-stylesheet type="text/css" href="css/bhoja.css"?>
<TEI xmlns="http://www.tei-c.org/ns/1.0">
    <teiHeader>
        <fileDesc>
            <titleStmt>
                <title>Rasaratnasamuccaya with the commentaries Rasaratnasamuccayabodhinī and
                    Rasaratnasamuccayaṭīkā <note>a machine-readable file</note></title>
                <author>Vāgbhaṭa</author>

                <respStmt>
                    <persName>Oliver Hellwig</persName>
                    <resp>Creation of machine-readable version.</resp>
                </respStmt>
                <respStmt>
                    <persName>Dominik Wujastyk</persName>
                    <resp>TEI encoding</resp>
                </respStmt>
            </titleStmt>

            <publicationStmt>
                <idno>2013-03-13</idno>
                <authority>SARIT: Search and Retrieval of Indic Texts</authority>
                <availability status="restricted">
                    <p>Copyright Notice</p>
                    <p>Copyright (C) Oliver Hellwig, 2013</p>
                    <p>
                        <ref target="http://creativecommons.org/licenses/by-sa/3.0/" type="licence"
                            >Distributed by <ref target="http://sarit.indology.info" type="url"
                                >SARIT</ref> under a Creative Commons Attribution-ShareAlike 3.0
                            Unported License. </ref>
                    </p>
                    <p>Under this licence, you are free <list>
                            <item>to Share — to copy, distribute and transmit the work</item>
                            <item>to Remix — to adapt the work </item>
                        </list></p>
                    <p>Under the following conditions:</p>
                    <p>
                        <list>
                            <item>Attribution — You must attribute the work in the manner specified
                                by the author or licensor (but not in any way that suggests that
                                they endorse you or your use of the work).</item>
                            <item>Share Alike — If you alter, transform, or build upon this work,
                                you may distribute the resulting work only under the same or similar
                                license to this one.</item>
                        </list>
                    </p>
                    <p>More information and fuller details of this license are given on the Creative
                        Commons website.</p>
                    <p>SARIT assumes no responsibility for unauthorised use that infringes the
                        rights of any copyright owners, known or unknown.</p>
                </availability>
                <date>2013</date>
            </publicationStmt>

            <notesStmt>
                <note>Transcription by Oliver Hellwig of Vāgbhaṭa+as Rasaratnasamuccaya with the
                    commentaries Rasaratnasamuccayabodhinī and Rasaratnasamuccayaṭīkā, from the 1927
                    Calcutta edition edited by Aśubodhavidyābhūṣaṇa and Nityabodha Vidyāratna</note>
            </notesStmt>

            <sourceDesc>
                <biblStruct>
                    <monogr>
                        <author>Vāgbhaṭa</author>
                        <editor>Aśubodhavidyābhūṣaṇa</editor>
                        <editor>Nityabodhavidyāratna</editor>
                        <title>Saṭīkaḥ Rasaratnasamuccayaḥ. (Prācīnarasagranthaḥ) Mahāmati śrīmad
                                <persName>Vāgbhaṭācāryya</persName>viracitaḥ.
                                <persName>Aśubodhavidyābhūṣaṇena</persName> tathā
                                <persName>Nityabodhavidyāratnena</persName> ca viracitayā
                                <title>Rasaratnasamuccayabodhinyākhyayā</title> ṭīkayā samalaṅkṛtaḥ
                            prakāśitaś c</title>
                        <imprint>
                            <publisher><persName>Aśubodhavidyābhūṣaṇa</persName> and
                                    <persName>Nityabodhavidyāratna</persName></publisher>
                            <date>1927</date>
                            <pubPlace>Kalikātā</pubPlace>
                        </imprint>
                    </monogr>
                </biblStruct>
            </sourceDesc>
        </fileDesc>

        <encodingDesc>
            <editorialDecl>
                <p>The published edition from which this e-text was transcribed is printed in the
                    Devanāgarī script. The electronic text below is in a lossless transliteration
                    using the Latin alphabet. The transliteration scheme used is the IAST (<ref
                        target="http://en.wikipedia.org/wiki/International_Alphabet_of_Sanskrit_Transliteration"
                        >The International Alphabet of Sanskrit Transliteration</ref>). IAST differs
                    in small ways from ISO 15919, but is preferred by most working Sanskrit
                    scholars. Conversion of this file to ISO 15919 can be achieved by performing the
                    following replacements throughout the file: <code> ṛ -> r̥ and ṃ -> ṁ </code>
                </p>
                <p>Text divison is as Devanāgarī ("ityevam" not "ity evam".) </p>

                <normalization>
                    <p>Initial vowel elision for avagraha is reversed and marked with a + sign:
                        e.g., "prathamo+adhyāyaḥ"</p>
                </normalization>

                <segmentation>
                    <p>Structure of references: <list>
                            <item>VRrs_nn.nn = VāgbhaṭaRasaratnasamuccaya_adhyāya.verse</item>
                            <item>VRrsBo_nn.nn;nn = Rasaratnasamuccayabodhinī (line)</item>
                            <item>VRrsṬī_nn.nn;nn = Rasaratnasamuccayaṭīkā (line)</item>
                        </list> The numbering of commentary lines includes a reference to the last
                        verse/line of the preceding mula text.</p>
                </segmentation>
            </editorialDecl>
        </encodingDesc>
    </teiHeader>

    <text>
        <body>
            <div type="adhyaya">
                <head>Adhyāya 1</head>
                <div type="text">
                    <p>yasyānandabhavena maṅgalakalāsaṃbhāvitena sphuradhāmnā siddharasāmṛtena
                        karuṇāvīkṣāsudhāsindhunā /</p>
                    <p>bhaktānāṃ prabhavaprasaṃhṛtijarārāgādirogāḥ kṣaṇācchāntiṃ yānti
                        jagatpradhānabhiṣaje tasmai parasmai namaḥ // VRrs_1.1 //</p>
                    <p>ādimaścandrasenaśca laṅkeśaśca viśāradaḥ /</p>
                    <p>kapālī mattamāṇḍavyau bhāskaraḥ śūrasenakaḥ // VRrs_1.2 //</p>
                    <p>ratnakośaśca śambhuśca sāttviko naravāhanaḥ /</p>
                    <p>indrado gomukhaścaiva kambalir vyāḍireva ca // VRrs_1.3 //</p>
                    <p>nāgārjunaḥ surānando nāgabodhir yaśodhanaḥ /</p>
                    <p>khaṇḍaḥ kāpāliko brahmā govindo lampako hariḥ // VRrs_1.4 //</p>
                    <p>saptaviṃśatisaṃkhyākā rasasiddhipradāyakāḥ /</p>
                    <p>rasāṅkuśo bhairavaśca nandī svacchandabhairavaḥ // VRrs_1.5 //</p>
                    <p>manthānabhairavaścaiva kākacaṇḍīśvarastathā /</p>
                    <p>vāsudeva ṛṣiḥ śṛṅgaḥ kriyātantrasamuccayī // VRrs_1.6 //</p>
                    <p>rasendratilako yogī bhālukī maithilāhvayaḥ /</p>
                    <p>mahādevo narendraśca vāsudevo harīśvaraḥ // VRrs_1.7 //</p>
                    <p>eteṣāṃ kriyate +anyeṣāṃ tantrāṇyālokya saṃgrahaḥ /</p>
                    <p>rasānāmatha siddhānāṃ cikitsārthopayoginām // VRrs_1.8 //</p>
                    <p>sūnunā siṃhaguptasya rasaratnasamuccayaḥ /</p>
                    <p>rasoparasalohāni yantrādikaraṇāni ca // VRrs_1.9 //</p>
                    <p>śuddhyarthamapi lohānāṃ tantrādikaraṇāni ca /</p>
                    <p>śuddhiḥ sattvaṃ drutirbhasmakaraṇaṃ ca pravakṣyate // VRrs_1.10 //</p>
                    <p>asti nīhāranilayo mahānuttaradiṅmukhe /</p>
                    <p>uttuṅgaśṛṅgasaṃghātalaṅghitābhro mahīdharaḥ // VRrs_1.11 //</p>
                    <p>viśrāmāya viyanmārgavilaṅghanaghanaśramaḥ /</p>
                    <p>avatīrṇa iva kṣoṇīṃ śaradambumucāṃ gaṇaḥ // VRrs_1.12 //</p>
                    <p>rāśirāśīviṣādhīśaphaṇāphalakarociṣām /</p>
                    <p>bhittvā bhuvamivottīrṇo yo vibhāti bhṛśonnataḥ // VRrs_1.13 //</p>
                    <p>jvaladauṣadhayo yasya nitambamaṇibhūmayaḥ /</p>
                    <p>naktamuddāmataḍitāmanukurvanti vārmucām // VRrs_1.14 //</p>
                    <p>kaṭake saṃcarantīnāṃ yasya kiṃnarayoṣitām /</p>
                    <p>pādeṣu dhāturāgeṇa lākṣākṛtyamanuṣṭhitam // VRrs_1.15 //</p>
                    <p>avataṃsitaśītāṃśurācchāditadigambaraḥ /</p>
                    <p>yo guhādhigato lokairgirīśa iti gīyate // VRrs_1.16 //</p>
                    <p>nimīlitadṛśo nityaṃ munayo yasya sānuṣu /</p>
                    <p>pratyakṣayanti giriśamavāṅmanasagocaram // VRrs_1.17 //</p>
                    <p>śilātalapratihatairyasya nirjharaśīkaraiḥ /</p>
                    <p>ahanyapi nirīkṣante yakṣāstārāṅkitaṃ nabhaḥ // VRrs_1.18 //</p>
                    <p>nīhārapavanodrekaniḥsahā yatra puruṣāḥ /</p>
                    <p>nijastrīṇāṃ niṣevante kucoṣmāṇaṃ nirantaram // VRrs_1.19 //</p>
                    <p>saṃcaran kaṭake yasya nidāghe +api divākaraḥ /</p>
                    <p>uddāmahimaruddhoṣmā na śītāṃśorvibhidyate // VRrs_1.20 //</p>
                    <p>guhāgṛheṣu kastūrīmṛganābhisugandhiṣu /</p>
                    <p>gāyanti yatra kiṃnaryo gaurīpariṇayotsavam // VRrs_1.21 //</p>
                    <p>cakāsti tatra jagatāmādidevo maheśvaraḥ /</p>
                    <p>rasātmanā jagattrātuṃ jāto yasmānmahārasaḥ // VRrs_1.22 //</p>
                    <p>śatāśvamedhena kṛtena puṇyaṃ gokoṭibhiḥ svarṇasahasradānāt /</p>
                    <p>nṛṇāṃ bhavetsūtakadarśanena yatsarvatīrtheṣu kṛtābhiṣekāt // VRrs_1.23 //</p>
                    <p>vidhāya rasaliṅgaṃ yo bhaktiyuktaḥ samarcayet /</p>
                    <p>jagattritayaliṅgānāṃ pūjāphalamavāpnuyāt // VRrs_1.24 //</p>
                    <p>bhakṣaṇaṃ sparśanaṃ dānaṃ dhyānaṃ ca paripūjanam /</p>
                    <p>pañcadhā rasapūjoktā mahāpātakanāśinī // VRrs_1.25 //</p>
                    <p>hanti bhakṣaṇamātreṇa pūrvajanmāghasambhavam /</p>
                    <p>rogasaṃghamaśeṣāṇāṃ narāṇāṃ nātra saṃśayaḥ // VRrs_1.26 //</p>
                    <p>pūrvajanmakṛtaṃ pāpaṃ sadyo naśyati dehinām /</p>
                    <p>sugandhapiṣṭasūtena yadi śambhurvilepitaḥ // VRrs_1.27 //</p>
                    <p>abhrakaṃ truṭimātraṃ yo rasasya parijārayet /</p>
                    <p>śatakratuphalaṃ tasya bhavedityabravīcchivaḥ // VRrs_1.28 //</p>
                    <p>yaśca nindati sūtendraṃ śambhostejaḥ parātparam /</p>
                    <p>sa patennarake ghore yāvatkalpavikalpanā // VRrs_1.29 //</p>
                    <p>rogibhyo yo rasaṃ datte śuddhipākasamanvitam /</p>
                    <p>tulādānāśvamedhānāṃ phalaṃ prāpnoti śāśvatam // VRrs_1.30 //</p>
                    <p>siddhe rase kariṣyāmi nirdāridryagadaṃ jagat /</p>
                    <p>rasadhyānamidaṃ proktaṃ brahmahatyādipāpanut // VRrs_1.31 //</p>
                    <p>abhragrāso hi sūtasya naivedyaṃ parikīrtitam /</p>
                    <p>rasasyetyarcanaṃ kṛtvā prāpnuyātkratujaṃ phalam // VRrs_1.32 //</p>
                    <p>udare saṃsthite sūte yasyotkrāmati jīvitam /</p>
                    <p>sa mukto duṣkṛtādghorātprayāti paramaṃ padam // VRrs_1.33 //</p>
                    <p>mūrchitvā harati rujaṃ bandhanamanubhūya muktido bhavati /</p>
                    <p>amarīkaroti hi mṛtaḥ ko +anyaḥ karuṇākaraḥ sūtāt // VRrs_1.34 //</p>
                    <p>suragurugodvijahiṃsāpāpakalāpodbhavaṃ kilāsādhyam /</p>
                    <p>śvitraṃ tadapi ca śamayati yastasmātkaḥ pavitrataraḥ sūtāt // VRrs_1.35
                        //</p>
                    <p>rasabandha eva dhanyaḥ prārambhe yasya satatamitikaraṇā /</p>
                    <p>setsyati rase kariṣye mahīmahaṃ nirjarāmaraṇām // VRrs_1.36 //</p>
                    <p>sukṛtaphalaṃ tāvadidaṃ sukule yajjanma dhīśca tatrāpi /</p>
                    <p>sāpi ca sakalamahītalatulanaphalā bhūtalaṃ ca suvidheyam // VRrs_1.37 //</p>
                    <p>bhūtalavidheyatāyāḥ phalamarthāste ca vividhabhogaphalāḥ /</p>
                    <p>bhogāśca santi śarīre tadanityamato vṛthā sakalam // VRrs_1.38 //</p>
                    <p>iti dhanaśarīrabhogānmatvānityānsadaiva yatanīyam /</p>
                    <p>muktau sā ca jñānāt taccābhyāsāt sa ca sthire dehe // VRrs_1.39 //</p>
                    <p>tatsthairye na samarthaṃ rasāyanaṃ kimapi mūlalohādi /</p>
                    <p>svayamasthirasvabhāvaṃ dāhyaṃ kledyaṃ ca śoṣyaṃ ca // VRrs_1.40 //</p>
                    <p>kāṣṭhauṣadhyo nāge nāgo vaṅge +atha vaṅgamapi śulbe /</p>
                    <p>śulbaṃ tāre tāraṃ kanake kanakaṃ ca līyate sūte // VRrs_1.41 //</p>
                    <p>amṛtatvaṃ hi bhajante haramūrtau yogino yathā līnāḥ /</p>
                    <p>tadvatkavalitagagane rasarāje hemalohādyāḥ // VRrs_1.42 //</p>
                    <p>paramātmanīva satataṃ bhavati layo yatra sarvasattvānām /</p>
                    <p>eko +asau rasarājaḥ śarīramajarāmaraṃ kurute // VRrs_1.43 //</p>
                    <p>sthiradehe +abhyāsavaśāt prāpya jñānaṃ guṇāṣṭakopetam /</p>
                    <p>prāpnoti brahmapadaṃ na punarbhavavāsajanmaduḥkhāni // VRrs_1.44 //</p>
                    <p>ekāṃśena jagadyugapadavaṣṭabhyāvasthitaṃ paraṃ jyotiḥ /</p>
                    <p>pādaistribhistadamṛtaṃ sulabhaṃ na viraktimātreṇa // VRrs_1.45 //</p>
                    <p>na hi dehena kathaṃcidvyādhijarāmaraṇaduḥkhavidhureṇa /</p>
                    <p>kṣaṇabhaṅgureṇa sūkṣmaṃ tadbrahmopāsituṃ śakyam // VRrs_1.46 //</p>
                    <p>nāmāpi dehasiddhe ko gṛhṇīyādvinā śarīreṇa /</p>
                    <p>yadyogagamyamamalaṃ manaso +api na gocaraṃ tattvam // VRrs_1.47 //</p>
                    <p>yajñāddānāttapaso vedādhyayanāddamātsadācārāt /</p>
                    <p>atyantabhūyasī kila yogavaśādātmasaṃvittiḥ // VRrs_1.48 //</p>
                    <p>bhrūyugamadhyagataṃ yacchikhividyutsūryavajjagadbhāsi /</p>
                    <p>keṣāṃcitpuṇyadṛśāmunmīlati cinmayaṃ paraṃ jyotiḥ // VRrs_1.49 //</p>
                    <p>paramānandaikarasaṃ paramaṃ jyotiḥsvabhāvamavikalpam /</p>
                    <p>vigalitasakalakleśaṃ jñeyaṃ śāntaṃ svasaṃvedyam // VRrs_1.50 //</p>
                    <p>tasminnādhāya manaḥ sphuradakhilaṃ cinmayaṃ jagatpaśyan /</p>
                    <p>utsannakarmabandho brahmatvamihaiva cāpnoti // VRrs_1.51 //</p>
                    <p>rāgadveṣavimuktāḥ satyācārā mṛṣārahitāḥ /</p>
                    <p>sarvatra nirviśeṣā bhavanti cidbrahmasaṃsparśāt // VRrs_1.52 //</p>
                    <p>tiṣṭhantyaṇimādiyutā vilasaddehāḥ sadoditānandāḥ /</p>
                    <p>brahmasvabhāvamamṛtaṃ samprāptāś caiva kṛtakṛtyāḥ // VRrs_1.53 //</p>
                    <p>āyatanaṃ vidyānāṃ mūlaṃ dharmārthakāmamokṣāṇām /</p>
                    <p>śreyaḥ paraṃ kimanyaccharīramajarāmaraṃ vihāyaikam // VRrs_1.54 //</p>
                    <p>pratyakṣeṇa pramāṇena yo na jānāti sūtakam /</p>
                    <p>adṛṣṭavigrahaṃ devaṃ kathaṃ jñāsyati cinmayam // VRrs_1.55 //</p>
                    <p>yajjarayā jarjaritaṃ kāsaśvāsādiduḥkhavivaśaṃ ca /</p>
                    <p>yogyaṃ tanna samādhau pratihatabuddhīndriyaprasaram // VRrs_1.56 //</p>
                    <p>bālaḥ ṣoḍaśavarṣo viṣayarasāsvādalampaṭaḥ parataḥ /</p>
                    <p>yātaviveko vṛddho martyaḥ kathamāpnuyānmuktim // VRrs_1.57 //</p>
                    <p>asminn eva śarīre yeṣāṃ paramātmano na saṃvedaḥ /</p>
                    <p>dehatyāgādūrdhvaṃ teṣāṃ tadbrahma dūrataram // VRrs_1.58 //</p>
                    <p>brahmādayo yatante tasmindivyāṃ tanuṃ samāśritya /</p>
                    <p>jīvanmuktāścānye kalpāntasthāyino munayaḥ // VRrs_1.59 //</p>
                    <p>tasmājjīvanmuktiṃ samīhamānena yoginā prathamam /</p>
                    <p>divyā tanurvidheyā haragaurīsṛṣṭisaṃyogāt // VRrs_1.60 //</p>
                    <p>śaile +asmiñ śivayoḥ prītyā parasparajigīṣayā /</p>
                    <p>sampravṛtte ca sambhoge trilokīkṣobhakāriṇi // VRrs_1.61 //</p>
                    <p>vinivārayituṃ vahniḥ sambhogaṃ preṣitaḥ suraiḥ /</p>
                    <p>kāṅkṣamāṇais tayoḥ putraṃ tārakāsuramārakam // VRrs_1.62 //</p>
                    <p>kapotarūpiṇaṃ prāptaṃ himavatkandare +analam /</p>
                    <p>apakṣibhāvasaṃkṣubdhaṃ smaralīlāvilokinam // VRrs_1.63 //</p>
                    <p>taṃ dṛṣṭvā lajjitaḥ śambhurvirataḥ suratāttadā /</p>
                    <p>pracyutaścaramo dhāturgṛhītaḥ śūlapāṇinā // VRrs_1.64 //</p>
                    <p>prakṣipto vadane vahnergaṅgāyāmapi so +apatat /</p>
                    <p>bahiḥ kṣiptastayā so +api paridahyamānayā // VRrs_1.65 //</p>
                    <p>saṃjātāstanmalādhānāddhātavaḥ siddhihetavaḥ /</p>
                    <p>yāvadagnimukhādreto nyapatadbhūrisārataḥ // VRrs_1.66 //</p>
                    <p>śatayojananimnāṃstānkṛtvā kūpāṃstu pañca ca /</p>
                    <p>tadāprabhṛti kūpasthaṃ tadretaḥ pañcadhābhavat // VRrs_1.67 //</p>
                    <p>raso rasendraḥ sūtaśca pārado miśrakastathā /</p>
                    <p>iti pañcavidho jātaḥ kṣetrabhedena śambhujaḥ // VRrs_1.68 //</p>
                    <p>raso rakto vinirmuktaḥ sarvadoṣai rasāyanaḥ /</p>
                    <p>saṃjātāstridaśāstena nīrujā nirjarāmarāḥ // VRrs_1.69 //</p>
                    <p>rasendro doṣanirmuktaḥ śyāvo rūkṣo +aticañcalaḥ /</p>
                    <p>rasāyino +abhavaṃstena nāgā mṛtyujarojjhitāḥ // VRrs_1.70 //</p>
                    <p>devairnāgaiś ca tau kūpau pūritau mṛdbhir aśmabhiḥ /</p>
                    <p>tadāprabhṛti lokānāṃ tau jātāv atidurlabhau // VRrs_1.71 //</p>
                    <p>īṣatpītaśca rūkṣāṅgo doṣayuktaśca sūtakaḥ /</p>
                    <p>daśāṣṭasaṃskṛtaiḥ siddho dehaṃ lohaṃ karoti saḥ // VRrs_1.72 //</p>
                    <p>athānyakūpajaḥ ko +api sa calaḥ śvetavarṇavān /</p>
                    <p>pārado vividhairyogaiḥ sarvarogaharaḥ sa hi // VRrs_1.73 //</p>
                    <p>mayūracandrikāchāyaḥ sa raso miśrako mataḥ /</p>
                    <p>so +apyaṣṭādaśasaṃskārayuktaścātīva siddhidaḥ // VRrs_1.74 //</p>
                    <p>trayaḥ sūtādayaḥ sūtāḥ sarvasiddhikarā api /</p>
                    <p>nijakarmavinirmāṇaiḥ śaktimanto +atimātrayā // VRrs_1.75 //</p>
                    <p>etāṃ rasasamutpattiṃ yo jānāti sa dhārmikaḥ /</p>
                    <p>āyur ārogyasaṃtānaṃ rasasiddhiṃ ca vindati // VRrs_1.76 //</p>
                    <p>rasanātsarvadhātūnāṃ rasa ityabhidhīyate /</p>
                    <p>jarāruṅmṛtyunāśāya rasyate vā raso mataḥ // VRrs_1.77 //</p>
                    <p>rasoparasarājatvādrasendra iti kīrtitaḥ /</p>
                    <p>dehalohamayīṃ siddhiṃ sūte sūtastataḥ smṛtaḥ // VRrs_1.78 //</p>
                    <p>rogapaṅkābdhimagnānāṃ pāradānāc ca pāradaḥ /</p>
                    <p>sarvadhātugataṃ tejomiśritaṃ yatra tiṣṭhati // VRrs_1.79 //</p>
                    <p>tasmātsa miśrakaḥ prokto nānārūpaphalapradaḥ /</p>
                    <p>evaṃbhūtasya sūtasya martyamṛtyugadacchidaḥ /</p>
                    <p>prabhāvān mānuṣā jātā devatulyabalāyuṣaḥ // VRrs_1.80 //</p>
                    <p>tān dṛṣṭvābhyarthito rudraḥ śakreṇa tadanantaram /</p>
                    <p>doṣaiśca kañcukābhiśca rasarājo niyojitaḥ // VRrs_1.81 //</p>
                    <p>tadāprabhṛti sūto +asau naiva sidhyatyasaṃskṛtaḥ /</p>
                    <note>5 gatis</note>
                    <p>jalago jalarūpeṇa tvarito haṃsago bhavet // VRrs_1.82 //</p>
                    <p>malago malarūpeṇa sadhūmo dhūmago bhavet /</p>
                    <p>anyā jīvagatirdaivī jīvo +aṇḍādiva niṣkramet // VRrs_1.83 //</p>
                    <p>sa tāṃś ca jīvayejjīvāṃstena jīvo rasaḥ smṛtaḥ /</p>
                </div>

                <div type="commentary" n="Bodhinī">
                    <head>Rasaratnasamuccayabodhinī</head>
                    <p>rasasya pañcavidhagatimāha jalaga iti // VRrsBo_1.84ab;1</p>
                    <p>jalarūpeṇa dravatvena jalagaḥ jalena saha gamanaśīlaḥ bhavet rasasya
                        cūrṇaprāyo +atisūkṣmāṃśa iti bhāvaḥ tvaritaḥ cañcalaḥ cāñcalyādityarthaḥ
                        haṃsagaḥ haṃsavad gamanaśīlaḥ bhavet malarūpeṇa malavattvāt malagaḥ malena
                        saha miśritaḥ doṣasaṃśliṣṭaḥ bhavet sadhūmaḥ vahnidṛṣṭatvāt dhūmagaḥ dhūmena
                        saha gamanaśīlaḥ uḍḍayanasvabhāvaḥ bhavet anyā aparā pañcamītyarthaḥ daivī
                        adṛśyarūpā jīvasya rasasya gatiḥ gamanam astīti śeṣaḥ tayā gatyā aṇḍāt
                        deharūpakośāt jīvaḥ ātmā iva niṣkramet rasa iti bhāvaḥ kena pathā dehāt jīvo
                        nirgacchati tat yathā na dṛśyate tathā pāradasya pañcamī gatirapi na jñātum
                        śakyate ityarthaḥ // VRrsBo_1.84ab;2</p>
                    <p>pūrvaśloke jīvagatiśabdena rasagatiriti pradarśitaṃ jīvaśabdasya rasārthatve
                        hetumāha sa iti // VRrsBo_1.84ab;3</p>
                    <p>saḥ rasaḥ tān jīvān jīvayet jarāmaraṇādivināśanadvārā dīrghajīvanaṃ
                        pradāpayet tena hetunā rasaḥ jīvaḥ jīvayatīti vyutpattyā jīvanadāyakaḥ
                        smṛtaḥ kathitaḥ // VRrsBo_1.84ab;4</p>
                </div>

                <div type="text">
                    <p>catasro gatayo dṛśyā adṛśyā pañcamī gatiḥ // VRrs_1.84 //</p>
                    <p>mantradhyānādinā tasya rudhyate pañcamī gatiḥ // VRrs_1.85 //</p>
                </div>

                <div type="commentary" n="Ṭīkā">
                    <head>Rasaratnasamuccayaṭīkā</head>
                    <p>saṃprati pañcabhūtātmakasya tasya gatibhedena nāmabhedamāha jalaga iti //
                        VRrsṬī_1.85;1</p>
                    <p>yaḥ pārado jalarūpeṇa jalasvabhāvena gacchati sa jalago jalagativiśiṣṭa
                        ityucyate // VRrsṬī_1.85;2</p>
                    <p>tanmayāstu suvarṇādilohāḥ // VRrsṬī_1.85;3</p>
                    <p>sthirasattvā rasādayo+api tanmayāḥ // VRrsṬī_1.85;4</p>
                    <p>bhūmimalakiṭṭayogenaiva teṣāṃ ghanatvaṃ sthiratvaṃ ca // VRrsṬī_1.85;5</p>
                    <p>ata eva drutirūpeṇaiva teṣāṃ sthitiḥ sambhavati // VRrsṬī_1.85;6</p>
                    <p>jalasvabhāvo+adhogamanarūpaḥ // VRrsṬī_1.85;7</p>
                    <p>nirmaladrutirūpalohānām apyadhogamanaṃ dṛśyata eva // VRrsṬī_1.85;8</p>
                    <p>yaḥ pāradastvaritastvarayā vegena yukto nātyucchritam ākāśe gacchati kiṃtu
                        bhūmisaṃnihitākāśe bhuvi ca sa haṃsaga ityucyate // VRrsṬī_1.85;9</p>
                    <p>haṃsa ivākāśe gacchatīti haṃsagaḥ // VRrsṬī_1.85;10</p>
                    <p>sa tu mayūragaṇḍūpadādiṣu vyavasthitaḥ // VRrsṬī_1.85;11</p>
                    <p>yastu malarūpeṇa kṛṣṇavarṇenāṃśena viśiṣṭo gacchati sa malaga ityucyate //
                        VRrsṬī_1.85;12</p>
                    <p>yaśca sadhūmo dhūmena dhūmasamānavarṇordhvarekhāsahitākāśagatyā saha vartata
                        iti sadhūmaḥ sa dhūmaga ityucyate // VRrsṬī_1.85;13</p>
                    <p>sa tu haritālahiṅgulamanaḥśilārasakagaurīpāṣāṇādiṣu vyavasthitaḥ //
                        VRrsṬī_1.85;14</p>
                    <p>te hi dhūmarodhāt sphoṭaṃ kṛtvodgacchantītyanubhūyate // VRrsṬī_1.85;15</p>
                    <p>nābhiyantrabhūdharalohamūṣādiyantrādinā nirdhūmajāraṇāyāmapi mahatā
                        prayatnenāpi teṣāṃ sthiratvaṃ mīmāṃsyaṃ bhavati bhavennanveti //
                        VRrsṬī_1.85;16</p>
                    <p>anyā caturthī gatiḥ pāradasyāsti // VRrsṬī_1.85;17</p>
                    <p>sā tu jīvagatirityucyate // VRrsṬī_1.85;18</p>
                    <p>jīvasyevādṛśyā gatirjīvagatiḥ // VRrsṬī_1.85;19</p>
                    <p>ata eva sā daivītyapyucyate // VRrsṬī_1.85;20</p>
                    <p>tasyā devagaterivādṛśyatvāttayā yuktaḥ sa pārado+aṇḍājjīva ivādṛśyagatyā
                        yuktaḥ svasthānānniṣkramennirgacchati // VRrsṬī_1.85;21</p>
                    <p>aṇḍāddehasya nirgamanaṃ dṛśyate dehasahitasya jīvasya tu bahirnirgamanaṃ na
                        dṛśyate // VRrsṬī_1.85;22</p>
                    <p>bālasya cālanaśvāsocchvāsādikriyayā cānumīyate tadvad asyāpīti bhāvaḥ //
                        VRrsṬī_1.85;23</p>
                    <p>tayā gatyā yukta evāyaṃ jīvānprāṇino jīvayettena sa raso jīvanāmnā smṛtaḥ //
                        VRrsṬī_1.85;24</p>
                    <p>kārayettaṃ saṃskāranipuṇavaidyahastena rājā tatsamo vasumānvātmanaḥ prajānāṃ
                        ca rakṣaṇārtham iti bhāvaḥ // VRrsṬī_1.85;25</p>
                </div>

                <div type="text">
                    <p>iti bhinnagatitvācca sūtarājyasya durlabhaḥ /</p>
                    <p>saṃskārastasya bhiṣajā nipuṇena tu rakṣayet // VRrs_1.86 //</p>
                    <p>prathame rajasi snātāṃ hayārūḍhāṃ svalaṃkṛtām /</p>
                    <p>vīkṣamāṇāṃ vadhūṃ dṛṣṭvā jighṛkṣuḥ kūpago rasaḥ // VRrs_1.87 //</p>
                    <p>udgacchati javātsāpi taṃ dṛṣṭvā yāti vegataḥ /</p>
                    <p>anugacchati tāṃ sūtaḥ sīmānaṃ yojanonmitam // VRrs_1.88 //</p>
                    <p>pratyāyāti tataḥ kūpaṃ vegataḥ śivasambhavaḥ /</p>
                    <p>mārganirmitagarteṣu sthitaṃ gṛhṇanti pāradam /</p>
                    <p>patito darade deśe gauravādvahnivaktrataḥ // VRrs_1.89 //</p>
                    <p>sa raso bhūtale līnas tattaddeśanivāsinaḥ /</p>
                    <p>tāṃ mṛdaṃ pātanayantre kṣiptvā sūtaṃ haranti ca // VRrs_1.90 //</p>
                </div>
            </div>

            <div type="adhyāya">
                <head>Adhyāya 2</head>
                <div type="text">
                    <note>aṣṭamahārasāḥ</note>
                    <p>abhravaikrāntamākṣīkavimalādrijasasyakam /</p>
                    <p>capalo rasakaśceti jñātvāṣṭau saṃgrahed rasān // VRrs_2.1 //</p>
                    <p>devyā rajo bhavedgandho dhātuḥ śukraṃ tathābhrakam iti kṣepakaḥ /</p>
                    <note>abhra:: medic. properties</note>
                    <p>gaurītejaḥ paramamamṛtaṃ vātapittakṣayaghnam prajñābodhi praśamitarujaṃ
                        vṛṣyamāyuṣyamagryam /</p>
                    <p>balyaṃ snigdhaṃ rucidam akaphaṃ dīpanaṃ śītavīryaṃ tattadyogaiḥ sakalagadahṛd
                        vyoma sūtendrabandhi // VRrs_2.2 //</p>
                    <note>abhra:: production</note>
                    <p>rājahastād adhastād yatsamānītaṃ ghanaṃ khaneḥ /</p>
                    <p>bhavettaduktaphaladaṃ niḥsattvaṃ niṣphalaṃ param // VRrs_2.3 //</p>
                </div>

                <div type="commentary" n="Ṭīkā">
                    <head>Rasaratnasamuccayaṭīkā</head>
                    <p>tadevābhrakaṃ bhūmimadhye rājahastāt sapādahastād adhastād adhobhāgasthaṃ yat
                        khanijaṃ ghanam abhrakaṃ vajrākhyaṃ tad eva pūrvoktaguṇam //
                        VRrsṬī_2.3;1</p>
                    <p>itaraṃ tu vāyujalamūtramalatāpakṛmisaṃbandhānniḥsāraṃ jñeyam //
                        VRrsṬī_2.3;2</p>
                    <p>idam upalakṣaṇaṃ sarveṣāṃ khanijadravyāṇām // VRrsṬī_2.3;3</p>
                    <p>prāyasteṣāṃ hi bhūmigarbhasthānām eva pūrṇātmaguṇatvāt // VRrsṬī_2.3;4</p>
                    <p>atra ghanaśabdo +abhrakamātravācako+api vajrābhrake paryavasyati //
                        VRrsṬī_2.3;5</p>
                    <p>tasyaiva yathoktaguṇatvāt // VRrsṬī_2.3;6</p>
                </div>
                <div type="text">
                    <note>abhra:: subtypes</note>
                    <p>pinākaṃ nāgamaṇḍūkaṃ vajramityabhrakaṃ matam /</p>
                    <note>abhra:: subtypes:: colour</note>
                    <p>śvetādivarṇabhedena pratyekaṃ taccaturvidham // VRrs_2.4 //</p>
                    <note>pināka</note>
                    <p>pinākaṃ pāvakottaptaṃ vimuñcati daloccayam /</p>
                    <p>tatsevitaṃ malaṃ baddhvā mārayatyeva mānavam // VRrs_2.5 //</p>
                    <note>nāga</note>
                    <p>nāgābhraṃ nāgavatkuryāddhvaniṃ pāvakasaṃsthitam /</p>
                    <note>nāga:: medic. properties</note>
                    <p>tadbhuktaṃ kurute kuṣṭhaṃ maṇḍalākhyaṃ na saṃśayaḥ // VRrs_2.6 //</p>
                    <note>maṇḍūka</note>
                    <p>utplutyotplutya maṇḍūkaṃ dhmātaṃ patati cābhrakam /</p>
                    <note>maṇḍūka:: medic. properties</note>
                    <p>tatkuryādaśmarīrogamasādhyaṃ śastrato +anyathā // VRrs_2.7 //</p>
                    <note>vajra</note>
                    <p>vajrābhraṃ vahnisaṃtaptaṃ nirmuktāśeṣavaikṛtam /</p>
                    <p>dehalohakaraṃ tacca sarvarogaharaṃ param // VRrs_2.8 //</p>
                    <p>śvetaṃ raktaṃ ca pītaṃ ca kṛṣṇamevaṃ caturvidham /</p>
                    <p>śvetaṃ śvetakriyāsūktaṃ raktābhaṃ raktakarmaṇi /</p>
                    <p>pītābhamabhrakaṃ yattu śreṣṭhaṃ tatpītakarmaṇi // VRrs_2.9 //</p>
                    <p>caturvidhaṃ varaṃ vyoma yadyapyuktaṃ rasāyane /</p>
                    <p>tathāpi kṛṣṇavarṇābhraṃ koṭikoṭiguṇādhikam // VRrs_2.10 //</p>
                    <note>abhra:: parīkṣā</note>
                    <p>snigdhaṃ pṛthudalaṃ varṇasaṃyuktaṃ bhārato +adhikam /</p>
                    <p>sukhanirmocyapattraṃ ca tadabhraṃ śastamīritam // VRrs_2.11 //</p>
                    <note>grāsāyogyābhra</note>
                    <p>sacandrikaṃ ca kiṭṭābhaṃ vyoma na grāsayedrasaḥ /</p>
                    <p>grasitaśca niyojyo +asau lohe caiva rasāyane // VRrs_2.12 //</p>


                </div>
                <div type="commentary" n="Ṭīkā">
                    <head>Rasaratnasamuccayaṭīkā</head>
                    <p>grāsābhāve hyupoṣita iva rasaḥ kāryakaro na bhavedityāha sacandrikamiti //
                        VRrsṬī_2.12;1</p>
                    <p>sacandrikaṃ cākacikyasahitam // VRrsṬī_2.12;2</p>
                    <p>kiṭṭābhaṃ prabhūtakiṭṭam // VRrsṬī_2.12;3</p>
                    <p>grasitaśca grasitābhrasattva eva lohe svarṇādyutpādane lohamāraṇe
                        rogavāraṇārthaṃ lohaprayoge ca niyojyaḥ // VRrsṬī_2.12;4</p>
                    <p>tathā rasāyane jvarāṅkuśādi tattadrase rasāyane ca
                        lakṣmīvilāsavajrapañjarādirūpe vakṣyamāṇa ityarthaḥ // VRrsṬī_2.12;5</p>
                    <p>rasa īyate prāpyate+aneneti vyutpattyātra rasaśabdena rasarasāyanayoḥ
                        saṃgrahāt // VRrsṬī_2.12;6</p>
                </div>
                <div type="text">
                    <note>abhra:: niścandrika:: medic. properties</note>
                    <p>niścandrikaṃ mṛtaṃ vyoma sevyaṃ sarvagadeṣu ca /</p>
                    <p>sevitaṃ candrasaṃyuktaṃ mehaṃ mandānalaṃ caret // VRrs_2.13 //</p>
                    <p>yair uktaṃ yuktinirmuktaiḥ pattrābhrakarasāyanam /</p>
                    <p>tair dṛṣṭaṃ kālakūṭākhyaṃ viṣaṃ jīvanahetave // VRrs_2.14 //</p>
                    <p>sattvārthaṃ sevanārthaṃ ca yojayecchodhitābhrakam /</p>
                    <p>anyathā tv aguṇaṃ kṛtvā vikarotyeva niścitam // VRrs_2.15 //</p>
                    <note>abhra:: śodhana</note>
                    <p>prataptaṃ saptavārāṇi nikṣiptaṃ kāñjike +abhrakam /</p>
                    <p>nirdoṣaṃ jāyate nūnaṃ prakṣiptaṃ vāpi gojale // VRrs_2.16 //</p>
                    <p>triphalākvathite cāpi gavāṃ dugdhe viśeṣataḥ /</p>
                    <note>abhra:: māraṇa</note>
                    <p>tato dhānyābhrakaṃ kṛtvā piṣṭvā matsyākṣikārasaiḥ // VRrs_2.17 //</p>


                </div>
                <div type="commentary" n="Bodhinī">
                    <head>Rasaratnasamuccayabodhinī</head>
                    <p>matsyākṣikā hilamocikā gaṇḍadūrvā vā // VRrsBo_2.17;1</p>
                </div>
                <div type="text">

                    <p>cakrīṃ kṛtvā viśoṣyātha puṭed ardhebhake puṭe /</p>


                </div>
                <div type="commentary" n="Ṭīkā">
                    <head>Rasaratnasamuccayaṭīkā</head>
                    <p>tatastadabhrakaṃ dhānyābhrakaṃ kṛtvā matsyākṣikārasenaikadinaparyantaṃ
                        saṃmardya cakrīṃ vartulasthūlavaṭikāṃ vidhāyāvaśoṣya śarāvasaṃpuṭitaṃ
                        kṛtvārdhe+abhrake puṭe puṭed ardhe+abhrake puṭam ardhagajapuṭaṃ tacca
                        gajapuṭagatārdhabhāgaṃ vanopalaiḥ pūrayitvā bhavati // VRrsṬī_2.18ab;1</p>
                    <p>puṭet paced ityarthaḥ // VRrsṬī_2.18ab;2</p>
                    <p>pratipuṭam abhrakasya mardanaṃ tataścakrīṃ kṛtvā viśoṣya śarāvasaṃpuṭitaṃ
                        kāryam // VRrsṬī_2.18ab;3</p>
                </div>
                <div type="text">

                    <p>puṭedevaṃ hi ṣaḍvāraṃ paunarnavarasaiḥ saha // VRrs_2.18 //</p>
                    <p>kalāṃśaṭaṅkaṇenāpi saṃmardya kṛtacakrikam /</p>
                    <p>ardhebhākhyapuṭais tadvat saptavāraṃ puṭet khalu // VRrs_2.19 //</p>
                    <p>evaṃ vāsārasenāpi taṇḍulīyarasena ca /</p>
                    <p>prapuṭet saptavārāṇi pūrvaproktavidhānataḥ /</p>
                    <p>evaṃ siddhaṃ ghanaṃ sarvayogeṣu viniyojayet // VRrs_2.20 //</p>
                    <note>dhānyābhra</note>
                    <p>cūrṇābhraṃ śālisaṃyuktaṃ vastrabaddhaṃ hi kāñjike /</p>
                    <p>niryātaṃ mardanādvastrāddhānyābhramiti kathyate // VRrs_2.21 //</p>


                </div>
                <div type="commentary" n="Bodhinī">
                    <head>Rasaratnasamuccayabodhinī</head>
                    <p>dhānyābhravidhimāha cūrṇābhramiti // VRrsBo_2.21;1</p>
                    <p>cūrṇābhra abhracūrṇaṃ śālisaṃyuktam adyāpyatra śāliparimāṇaṃ noktaṃ tathāpi
                        tantrāntarānusaraṇāt pādamitaśālidhānyasahitaṃ boddhavyaṃ tathā ca
                        rasendrasārasaṃgrahe /</p>
                    <p>pādāṃśaṃ śālisaṃyuktamabhrakaṃ kambalodare /</p>
                    <p>trirātraṃ sthāpayennīre tat klinnaṃ mardayeddṛḍham /</p>
                    <p>kambalādgalitaṃ ślakṣṇaṃ vālukārahitaṃ yat /</p>
                    <p>taddhānyābhramiti proktamabhramāraṇasiddhaye /</p>
                    <p>iti // VRrsBo_2.21;2</p>
                    <p>niryātaṃ nirgatam // VRrsBo_2.21;3</p>
                    <p>abhraṃ cūrṇitaṃ kṛtvā pādāṃśaśālidhānyena saha sthūlavastre baddhvā kāñjike
                        tāvanmardanīyaṃ yāvad vastracchidrāt ślakṣṇaṃ vālukārahitaṃ sat niryāti
                        taddhānyābhraṃ smṛtam // VRrsBo_2.21;4</p>
                </div>
                <div type="text">
                    <note>dhānyābhra:: māraṇa</note>
                    <p>dhānyābhraṃ kāsamardasya rasena parimarditam /</p>
                    <p>puṭitaṃ daśavāreṇa mriyate nātra saṃśayaḥ /</p>
                    <p>tadvanmustārasenāpi taṇḍulīyarasena ca // VRrs_2.22 //</p>
                    <note>abhra:: māraṇa</note>
                    <p>pītāmalakasaubhāgyapiṣṭaṃ cakrīkṛtābhrakam /</p>
                    <p>puṭitaṃ ṣaṣṭivārāṇi sindūrābhaṃ prajāyate /</p>
                    <p>kṣayādyakhilarogaghnaṃ bhavedrogānupānataḥ // VRrs_2.23 //</p>
                    <note>abhra:: māraṇa</note>
                    <p>vaṭamūlatvacaḥ kvāthais tāmbūlīpattrasārataḥ /</p>
                    <p>vāsāmatsyākṣikābhyāṃ vā mīnākṣyā sakaṭhillayā // VRrs_2.24 //</p>
                    <p>payasā vaṭavṛkṣasya marditaṃ puṭitaṃ ghanam /</p>
                    <p>bhavedviṃśativāreṇa sindūrasadṛśaprabham // VRrs_2.25 //</p>
                    <note>abhra:: sattvapātana</note>
                    <p>pādāṃśaṭaṅkaṇopetaṃ musalīrasamarditam /</p>
                    <p>rundhyātkoṣṭhyāṃ dṛḍhaṃ dhmātaṃ sattvarūpaṃ bhaved ghanam // VRrs_2.26 //</p>
                    <note>abhra:: sattvapātana</note>
                    <p>kāsamardaghanādhānyavāsānāṃ ca punarbhuvaḥ /</p>
                    <p>matsyākṣyāḥ kāṇḍavallyāśca haṃsapādyā rasaiḥ pṛthak // VRrs_2.27 //</p>
                    <p>piṣṭvā piṣṭvā prayatnena śoṣayed gharmayogataḥ /</p>
                    <p>palaṃ godhūmacūrṇasya kṣudramatsyāśca ṭaṅkaṇam // VRrs_2.28 //</p>
                    <p>pratyekamaṣṭamāṃśena dattvā dattvā vimardayet /</p>
                    <p>mardane mardane samyakśoṣayedraviraśmibhiḥ // VRrs_2.29 //</p>
                    <p>pañcājaṃ pañcagavyaṃ vā pañcamāhiṣameva ca /</p>
                    <p>kṣiptvā golānprakurvīta kiṃcittindukato +adhikān // VRrs_2.30 //</p>
                    <note>pañcāja</note>
                    <p>payo dadhi ghṛtaṃ mūtraṃ saviṭkaṃ cājam ucyate /</p>
                    <p>adhaḥpātanakoṣṭhyāṃ hi dhmātvā sattvaṃ nipātayet // VRrs_2.31 //</p>
                    <note>abhra:: sattvapātana:: separation of sattva and kiṭṭa</note>
                    <p>koṣṭhyāṃ kiṭṭaṃ samāhṛtya vicūrṇya ravakān haret /</p>


                </div>
                <div type="commentary" n="Ṭīkā">
                    <head>Rasaratnasamuccayaṭīkā</head>
                    <p>koṣṭhyām avaśiṣṭasattvaṃ kācakiṭṭasaṃśliṣṭaṃ kaṇarūpaṃ durgrāhyaṃ tattu agnau
                        śānte sati samāhṛtyaikīkṛtya bahir niṣkāsya saṃkuṭya vicūrṇya tatsaṃśliṣṭaṃ
                        kaṇasattvaṃ haret // VRrsṬī_2.32ab;1</p>
                    <p>kiṭṭāt pṛthakkṛtya gṛhṇīyāt // VRrsṬī_2.32ab;2</p>
                </div>
                <div type="text">

                    <p>tatkiṭṭaṃ svalpaṭaṅkena gomayena vimardya ca // VRrs_2.32 //</p>
                    <p>golānvidhāya saṃśoṣya gharme bhūyo +api pūrvavat /</p>
                    <p>bhūyaḥ kiṭṭaṃ samāhṛtya mṛditvā sattvamāharet // VRrs_2.33 //</p>
                    <note>abhra:: sattva:: śodhana</note>
                    <p>atha sattvakaṇāṃstāṃstu kvāthayitvāmlakāñjikaiḥ /</p>
                    <p>śodhanīyagaṇopetaṃ mūṣāmadhye nirudhya ca // VRrs_2.34 //</p>
                    <p>samyagdrutaṃ samāhṛtya dvivāraṃ pradhamed ghanam /</p>
                    <p>iti śuddhaṃ bhavetsattvaṃ yojyaṃ rasarasāyane // VRrs_2.35 //</p>
                    <note>abhra:: sattva:: mṛdūkaraṇa</note>
                    <p>madhutailavasājyeṣu drāvitaṃ parivāpitam /</p>


                </div>
                <div type="commentary" n="Bodhinī">
                    <head>Rasaratnasamuccayabodhinī</head>
                    <p>parivāpitaṃ prakṣiptam // VRrsBo_2.36ab;1</p>
                </div>
                <div type="text">

                    <p>mṛdu syāddaśavāreṇa sattvaṃ lohādikaṃ kharam // VRrs_2.36 //</p>
                    <note>abhra:: māraṇa</note>
                    <p>paṭṭacūrṇaṃ vidhāyātha goghṛtena pariplutam /</p>
                    <p>bharjayetsaptavārāṇi cullīsaṃsthitakharpare // VRrs_2.37 //</p>
                    <p>agnivarṇaṃ bhavedyāvadvāraṃ vāraṃ vicūrṇayet /</p>
                    <p>tṛṇaṃ kṣiptvā dahedyāvattāvadvā bharjanaṃ caret // VRrs_2.38 //</p>
                    <p>tataḥ sagandhakaṃ piṣṭvā vaṭamūlakaṣāyataḥ /</p>
                    <p>puṭedviṃśativāreṇa vārāheṇa puṭena hi // VRrs_2.39 //</p>
                    <p>punarviṃśativārāṇi triphalotthakaṣāyataḥ /</p>
                    <p>triphalāmuṇḍikābhṛṅgapatrapathyākṣamūlakaiḥ // VRrs_2.40 //</p>
                    <p>bhāvayitvā prayoktavyaṃ sarvarogeṣu mātrayā /</p>
                    <p>sattvābhrātkiṃcidaparaṃ nirvikāraṃ guṇādhikam // VRrs_2.41 //</p>
                    <p>evaṃ cecchatavārāṇi puṭapākena sādhitam /</p>
                    <p>guṇavajjāyate +atyarthaṃ paraṃ pācanadīpanam // VRrs_2.42 //</p>
                    <note>abhra:: māraṇa:: niścandrika</note>
                    <p>gandharvapattratoyena guḍena saha bhāvitam /</p>
                    <p>adhordhvaṃ vaṭapatrāṇi niścandraṃ tripuṭaiḥ khagam // VRrs_2.43 //</p>
                    <p>kṣudhaṃ karoti cātyarthaṃ guñjārdhamitisevayā /</p>
                    <p>tattadrogaharairyogaiḥ sarvarogaharaṃ param // VRrs_2.44 //</p>
                    <note>abhra:: sattva:: śodhana</note>
                    <p>sattvasya golakaṃ dhmātaṃ sasyasaṃyuktakāñjike /</p>
                    <p>nirvāpya tatkṣaṇenaiva kuṭṭayellohapārayā // VRrs_2.45 //</p>


                </div>
                <div type="commentary" n="Bodhinī">
                    <head>Rasaratnasamuccayabodhinī</head>
                    <p>lohapārayā lohamusalena // VRrsBo_2.45;1</p>
                </div>
                <div type="text">

                    <p>sampratāpya ghanasthūlakaṇān kṣiptvātha kāñjike /</p>
                    <p>tatkṣaṇena samāhṛtya kuṭṭayitvā rajaścaret // VRrs_2.46 //</p>
                    <p>goghṛtena ca taccūrṇaṃ bharjayet pūrvavat tridhā /</p>
                    <p>dhātrīphalarasaistadvaddhātrīpatrarasena vā // VRrs_2.47 //</p>
                    <p>bharjane bharjane kāryaṃ śilāpaṭṭena peṣaṇam /</p>
                    <p>tataḥ punarnavāvāsārasaiḥ kāñjikamiśritaiḥ // VRrs_2.48 //</p>
                    <p>prapuṭeddaśavārāṇi daśavārāṇi gandhakaiḥ /</p>
                    <p>evaṃ saṃśodhitaṃ vyomasattvaṃ sarvaguṇottaram /</p>
                    <p>yatheṣṭaṃ viniyoktavyaṃ jāraṇe ca rasāyane // VRrs_2.49 //</p>
                    <note>abhra:: druti</note>
                    <p>drutayo naiva nirdiṣṭāḥ śāstre dṛṣṭā api dṛḍham /</p>
                    <p>vinā śaṃbhoḥ prasādena na sidhyanti kadācana // VRrs_2.50 //</p>


                </div>
                <div type="commentary" n="Bodhinī">
                    <head>Rasaratnasamuccayabodhinī</head>
                    <p>vallaḥ dviguñjā guñjātrayam iti līlāvatī sārdhaguñjeti rājanighaṇṭuḥ //
                        VRrsBo_2.50;1</p>
                </div>
                <div type="text">
                    <note>abhra:: mṛta:: medic. properties, application</note>
                    <p>vellavyoṣasamanvitaṃ ghṛtayutaṃ vallonmitaṃ sevitaṃ divyābhraṃ
                        kṣayapāṇḍuruggrahaṇikāśūlāmakuṣṭhāmayam /</p>
                    <p>jūrtiṃ śvāsagadaṃ pramehamaruciṃ kāsāmayaṃ durdharaṃ mandāgniṃ jaṭharavyathāṃ
                        vijayate yogairaśeṣāmayān // VRrs_2.51 //</p>
                    <note>vaikrānta:: parīkṣā:: good quality</note>
                    <p>aṣṭāsraś cāṣṭaphalakaḥ ṣaṭkoṇo masṛṇo guruḥ /</p>
                    <p>śuddhamiśritavarṇaiśca yukto vaikrānta ucyate // VRrs_2.52 //</p>
                    <note>vaikrānta:: subtypes:: colour</note>
                    <p>śveto raktaśca pītaśca nīlaḥ pārāpatacchaviḥ /</p>
                    <p>śyāmalaḥ kṛṣṇavarṇaśca karburaścāṣṭadhā hi saḥ // VRrs_2.53 //</p>
                    <note>vaikrānta:: medic. properties</note>
                    <p>āyuḥpradaśca balavarṇakaro +ativṛṣyaḥ prajñāpradaḥ sakaladoṣagadāpahārī /</p>
                    <p>dīptāgnikṛt pavisamānaguṇastarasvī vaikrāntakaḥ khalu vapurbalalohakārī //
                        VRrs_2.54 //</p>
                    <p>rasāyaneṣu sarveṣu pūrvagaṇyaḥ pratāpavān /</p>
                    <p>vajrasthāne niyoktavyo vaikrāntaḥ sarvadoṣahā // VRrs_2.55 //</p>
                    <note>vaikrānta:: myth. origin</note>
                    <p>daityendro māhiṣaḥ siddhaḥ sahadevasamudbhavaḥ /</p>
                    <p>durgā bhagavatī devī taṃ śūlena vyamardayat // VRrs_2.56 //</p>
                    <p>tasya raktaṃ tu patitaṃ yatra yatra sthitaṃ bhuvi /</p>
                    <p>tatra tatra tu vaikrāntaṃ vajrākāraṃ mahārasam // VRrs_2.57 //</p>
                    <note>vaikrānta:: local distribution</note>
                    <p>vindhyasya dakṣiṇe vāsti hy uttare vāsti sarvataḥ /</p>
                    <note>vaikrānta:: nirukti</note>
                    <p>vikṛntayati lohāni tena vaikrāntakaḥ smṛtaḥ // VRrs_2.58 //</p>
                    <note>vaikrānta:: subtypes:: colour</note>
                    <p>śvetaḥ pītastathā rakto nīlaḥ pārāvataprabhaḥ /</p>
                    <p>mayūrakaṇṭhasadṛśaścānyo marakataprabhaḥ // VRrs_2.59 //</p>
                    <p>dehasiddhikaraṃ kṛṣṇaṃ pīte pītaṃ site sitam /</p>
                    <p>sarvārthasiddhidaṃ raktaṃ tathā marakataprabham /</p>
                    <p>śeṣe dve niṣphale varjye vaikrāntamiti saptadhā // VRrs_2.60 //</p>
                    <p>yatra kṣetre sthitaṃ caiva vaikrāntaṃ tatra bhairavam /</p>
                    <p>vināyakaṃ ca sampūjya gṛhṇīyācchuddhamānasaḥ // VRrs_2.61 //</p>
                    <note>vaikrānta:: medic. properties</note>
                    <p>vaikrānto vajrasadṛśo dehalohakaro mataḥ /</p>
                    <p>viṣaghno rasarājaśca jvarakuṣṭhakṣayapraṇut // VRrs_2.62 //</p>
                    <note>vaikrānta:: śodhana</note>
                    <p>vaikrāntakāḥ syustridinaṃ viśuddhāḥ saṃsveditāḥ kṣārapaṭūni dattvā /</p>
                    <p>amleṣu mūtreṣu kulattharambhānīre +athavā kodravavāripakvāḥ // VRrs_2.63
                        //</p>
                    <note>vaikrānta:: śodhana</note>
                    <p>kulatthakvāthasaṃsvinno vaikrāntaḥ pariśudhyati /</p>
                    <note>vaikrānta:: māraṇa</note>
                    <p>mriyate +aṣṭapuṭair gandhanimbukadravasaṃyutaḥ // VRrs_2.64 //</p>
                    <note>vaikrānta:: māraṇa</note>
                    <p>vaikrānteṣu ca tapteṣu hayamūtraṃ vinikṣipet /</p>
                    <p>paunaḥpunyena vā kuryāddravaṃ dattvā puṭaṃ tvanu /</p>
                    <p>bhasmībhūtaṃ tu vaikrāntaṃ vajrasthāne niyojayet // VRrs_2.65 //</p>
                    <note>vaikrānta:: sattvapātana</note>
                    <p>mocamoraṭapālāśakṣāragomūtrabhāvitam /</p>
                    <p>vajrakandaniśākalkaphalacūrṇasamanvitam // VRrs_2.66 //</p>
                    <p>tatkalkaṃ ṭaṅkaṇaṃ lākṣācūrṇaṃ vaikrāntasaṃbhavam /</p>
                    <p>navasārasamāyuktaṃ meṣaśṛṅgīdravānvitaṃ // VRrs_2.67 //</p>
                    <p>piṇḍitaṃ mūkamūṣasthaṃ dhmāpitaṃ ca haṭhāgninā /</p>
                    <p>tatraiva patate sattvaṃ vaikrāntasya na saṃśayaḥ // VRrs_2.68 //</p>
                    <note>vaikrānta:: sattvapātana</note>
                    <p>sattvapātanayogena marditaśca vaṭīkṛtaḥ /</p>
                    <p>mūṣāstho ghaṭikādhmāto vaikrāntaḥ sattvamutsṛjet // VRrs_2.69 //</p>
                    <note>vaikrānta:: formulations</note>
                    <p>bhasmatvaṃ samupāgato vikṛtako hemnā mṛtenānvitaḥ pādāṃśena
                        kaṇājyavellasahito guñjāmitaḥ sevitaḥ /</p>
                    <p>yakṣmāṇaṃ jaraṇaṃ ca pāṇḍugudajaṃ śvāsaṃ ca kāsāmayaṃ duṣṭāṃ ca grahaṇīm
                        uraḥkṣatamukhān rogāñjayed dehakṛt // VRrs_2.70 //</p>
                    <p>sūtabhasmārdhasaṃyuktaṃ nīlavaikrāntabhasmakaṃ /</p>
                    <p>mṛtābhrasattvamubhayostulitaṃ parimarditam // VRrs_2.71 //</p>
                    <p>kṣaudrājyasaṃyutaṃ prātarguñjāmātraṃ niṣevitam /</p>
                    <p>nihanti sakalānrogāndurjayānanyabheṣajaiḥ /</p>
                    <p>triḥsaptadivasair nṝṇāṃ gaṅgāmbha iva pātakam // VRrs_2.72 //</p>
                    <note>mākṣika:: myth. origin</note>
                    <p>suvarṇaśailaprabhavo viṣṇunā kāñcano rasaḥ /</p>
                    <p>tāpyāṃ kirātacīneṣu yavaneṣu ca nirmitaḥ /</p>
                    <note>mākṣika:: time of origin</note>
                    <p>tāpyaḥ sūryāṃśusaṃtapto mādhave māsi dṛśyate // VRrs_2.73 //</p>
                    <note>mākṣika:: medic. properties</note>
                    <p>madhuraḥ kāñcanābhāsaḥ sāmlo rajatasaṃnibhaḥ /</p>
                    <p>kiṃcitkaṣāyamadhuraḥ śītaḥ pāke kaṭurlaghuḥ /</p>
                    <p>tatsevanājjarāvyādhiviṣairna paribhūyate // VRrs_2.74 //</p>
                    <note>mākṣika:: subtypes</note>
                    <p>mākṣiko dvividho hemamākṣikastāramākṣikaḥ /</p>
                    <note>svarṇamākṣika</note>
                    <p>tatrādyaṃ mākṣikaṃ kānyakubjotthaṃ svarṇasaṃnibham // VRrs_2.75 //</p>
                    <note>tāramākṣika</note>
                    <p>tapatītīrasambhūtaṃ pañcavarṇasuvarṇavat /</p>
                    <p>pāṣāṇabahalaḥ proktastārākhyo +alpaguṇātmakaḥ // VRrs_2.76 //</p>
                    <p>mākṣīkadhātuḥ sakalāmayaghnaḥ prāṇo rasendrasya paraṃ hi vṛṣyaḥ /</p>
                    <p>durmelalohadvayamelanaś ca guṇottaraḥ sarvarasāyanāgryaḥ // VRrs_2.77 //</p>
                    <note>mākṣika:: śodhana</note>
                    <p>eraṇḍatailaluṅgāmbusiddhaṃ śudhyati mākṣikam /</p>
                    <note>mākṣika:: śodhana</note>
                    <p>siddhaṃ vā kadalīkandatoyena ghaṭikādvayam /</p>
                    <p>taptaṃ kṣiptaṃ varākvāthe śuddhimāyāti mākṣikam // VRrs_2.78 //</p>
                    <note>mākṣika:: māraṇa</note>
                    <p>mātuluṅgāmbugandhābhyāṃ piṣṭaṃ mūṣodare sthitam /</p>
                    <p>pañcakroḍapuṭair dagdhaṃ mriyate mākṣikaṃ khalu // VRrs_2.79 //</p>
                    <note>mākṣika:: māraṇa</note>
                    <p>eraṇḍasnehagavyājair mātuluṅgarasena vā /</p>
                    <p>kharparasthaṃ dṛḍhaṃ pakvaṃ jāyate dhātusaṃnibham /</p>
                    <p>evaṃ mṛtaṃ rase yojyaṃ rasāyanavidhāv api // VRrs_2.80 //</p>
                    <note>mākṣika:: sattvapātana</note>
                    <p>triṃśāṃśanāgasaṃyuktaṃ kṣārair amlaiśca vartitam /</p>
                    <p>dhmātaṃ prakaṭamūṣāyāṃ sattvaṃ muñcati mākṣikam // VRrs_2.81 //</p>
                    <note>mākṣika:: sattva:: nāgagrāsa</note>
                    <p>saptavāraṃ paridrāvya kṣiptaṃ nirguṇḍikārase /</p>
                    <p>mākṣīkasattvasaṃmiśraṃ nāgaṃ naśyati niścitam // VRrs_2.82 //</p>
                    <note>mākṣika:: sattvapātana</note>
                    <p>kṣaudragandharvatailābhyāṃ gomūtreṇa ghṛtena ca /</p>
                    <p>kadalīkandasāreṇa bhāvitaṃ mākṣikaṃ muhuḥ /</p>
                    <p>mūṣāyāṃ muñcati dhmātaṃ sattvaṃ śulbanibhaṃ mṛdu // VRrs_2.83 //</p>
                    <note>mākṣika:: sattva:: properties</note>
                    <p>guñjābījasamacchāyaṃ drutadrāvaṃ ca śītalam /</p>
                    <p>tāpyasattvaṃ viśuddhaṃ taddehalohakaraṃ param // VRrs_2.84 //</p>
                    <note>mākṣika:: sattva:: medicines</note>
                    <p>mākṣīkasattvena rasendrapiṣṭaṃ kṛtvā vilīne ca baliṃ nidhāya /</p>
                    <p>saṃmiśrya saṃmardya ca khalvamadhye nikṣipya sattvaṃ drutimabhrakasya //
                        VRrs_2.85 //</p>
                    <p>vidhāya golaṃ lavaṇākhyayantre paceddinārdhaṃ mṛduvahninā ca /</p>
                    <p>svataḥ suśītaṃ paricūrṇya samyagvallonmitaṃ vyoṣaviḍaṅgayuktam // VRrs_2.86
                        //</p>
                    <p>saṃsevitaṃ kṣaudrayutaṃ nihanti jarāṃ sarogāṃ tvapamṛtyumeva /</p>
                    <p>duḥsādhyarogānapi saptavāsarairnaitena tulyo +asti sudhāraso +api //
                        VRrs_2.87 //</p>
                    <p>eraṇḍotthena tailena guñjākṣaudraṃ ca ṭaṅkaṇam /</p>
                    <p>marditaṃ tasya vāpena sattvaṃ mākṣīkajaṃ dravet // VRrs_2.88 //</p>
                    <note>vimala:: subtypes</note>
                    <p>vimalastrividhaḥ prokto hemādyastārapūrvakaḥ /</p>
                    <p>tṛtīyaḥ kāṃsyavimalastattatkāntyā sa lakṣyate // VRrs_2.89 //</p>


                </div>
                <div type="commentary" n="Bodhinī">
                    <head>Rasaratnasamuccayabodhinī</head>
                    <p>vimalasya bhedamāha vimala iti // VRrsBo_2.89;1</p>
                    <p>vimalaḥ mākṣikaviśeṣaḥ // VRrsBo_2.89;2</p>
                    <p>tattatkāntyā hemādīnāṃ prabhayā // VRrsBo_2.89;3</p>
                    <p>paryāyamuktāvalīkṛtā vimalaśabdena raupyamākṣikaṃ gṛhītam //
                        VRrsBo_2.89;4</p>
                </div>
                <div type="text">
                    <note>vimala:: phys. properties</note>
                    <p>vartulaḥ koṇasaṃyuktaḥ snigdhaśca phalakānvitaḥ /</p>
                    <note>vimala:: medic. properties</note>
                    <p>marutpittaharo vṛṣyo vimalo +atirasāyanaḥ // VRrs_2.90 //</p>
                    <note>vimala:: subtypes:: use</note>
                    <p>pūrvo hemakriyāsūkto dvitīyo rūpyakṛnmataḥ /</p>
                    <p>tṛtīyo bheṣaje teṣu pūrvapūrvo guṇottaraḥ // VRrs_2.91 //</p>
                    <note>vimala:: śodhana</note>
                    <p>āṭarūṣajale svinno vimalo vimalo bhavet /</p>
                    <p>jambīrasvarase svinno meṣaśṛṅgīrase +athavā /</p>
                    <p>āyāti śuddhiṃ vimalo dhātavaśca yathā pare // VRrs_2.92 //</p>
                    <note>vimala:: māraṇa</note>
                    <p>gandhāśmalakucāmlaiśca mriyate daśabhiḥ puṭaiḥ // VRrs_2.93 //</p>
                    <note>vimala:: sattvapātana</note>
                    <p>saṭaṅkalakucadrāvairmeṣaśṛṅgyāśca bhasmanā /</p>
                    <p>piṣṭo mūṣodare liptaḥ saṃśoṣya ca nirudhya ca // VRrs_2.94 //</p>
                    <p>ṣaṭprasthakokilairdhmāto vimalaḥ sīsasaṃnibhaḥ /</p>
                    <p>sattvaṃ muñcati tadyukto rasaḥ syātsa rasāyanaḥ // VRrs_2.95 //</p>
                    <note>vimala:: sattvapātana</note>
                    <p>vimalaṃ śigrutoyena kāṅkṣīkāsīsaṭaṅkaṇam /</p>


                </div>
                <div type="commentary" n="Bodhinī">
                    <head>Rasaratnasamuccayabodhinī</head>
                    <p>kāṅkṣī saurāṣṭramṛttikā // VRrsBo_2.96ab;1</p>
                </div>
                <div type="text">

                    <p>vajrakandasamāyuktaṃ bhāvitaṃ kadalīrasaiḥ // VRrs_2.96 //</p>
                    <p>mokṣakakṣārasaṃyuktaṃ dhmāpitaṃ mūkamūṣagam /</p>
                    <p>sattvaṃ candrārkasaṃkāśaṃ patate nātra saṃśayaḥ // VRrs_2.97 //</p>
                    <note>vimala:: sattva:: medic. use</note>
                    <p>tatsattvaṃ sūtasaṃyuktaṃ piṣṭaṃ kṛtvā sumarditam /</p>
                    <p>vilīne gandhake kṣiptvā jārayettriguṇālakaṃ // VRrs_2.98 //</p>
                    <p>śilāṃ pañcaguṇāṃ cāpi vālukāyantrake khalu /</p>
                    <p>tārabhasmadaśāṃśena tāvadvaikrāntakaṃ mṛtaṃ // VRrs_2.99 //</p>
                    <p>sarvamekatra saṃcūrṇya paṭena parigālya ca /</p>
                    <p>nikṣipya kūpikāmadhye paripūrya prayatnataḥ // VRrs_2.100 //</p>
                    <p>līḍho vyoṣavarānvito vimalako yukto ghṛtaiḥ sevito
                        hanyāddurbhagakṛjjvarāñśvayathukaṃ pāṇḍupramehārucīḥ /</p>
                    <p>mūlārtiṃ grahaṇīṃ ca śūlamatulaṃ yakṣmāmayaṃ kāmalāṃ
                        sarvānpittamarudgadānkimaparairyogairaśeṣāmayān // VRrs_2.101 //</p>
                    <note>śilājatu:: subtypes</note>
                    <p>śilādhātur dvidhā prokto gomūtrādyo rasāyanaḥ /</p>
                    <p>karpūrapūrvakaścānyastatrādyo dvividhaḥ punaḥ /</p>
                    <p>sasattvaścaiva niḥsattvastayoḥ pūrvo guṇādhikaḥ // VRrs_2.102 //</p>
                    <note>śilājatu:: origin during summer</note>
                    <p>grīṣme tīvrārkataptebhyaḥ pādebhyo himabhūbhṛtaḥ /</p>
                    <p>svarṇarūpyārkagarbhebhyaḥ śilādhāturviniḥsaret // VRrs_2.103 //</p>
                    <note>śilājatu:: from gold</note>
                    <p>svarṇagarbhagirerjāto japāpuṣpanibho guruḥ /</p>
                    <p>sasvalpatiktaḥ susvāduḥ paramaṃ tadrasāyanam // VRrs_2.104 //</p>


                </div>
                <div type="commentary" n="Bodhinī">
                    <head>Rasaratnasamuccayabodhinī</head>
                    <p>tatrādau svarṇādibhya utpattibhedena trividhasya gomūtragandhinaḥ tasya
                        lakṣaṇādikamāha svarṇeti // VRrsBo_2.104;1</p>
                    <p>tantrāntare tu utpattibhedena bhinnasya tasya cāturvidhyamuktaṃ yathā carake
                        /</p>
                    <p>nātyuṣṇaśītaṃ dhātubhyaścaturbhyastasya saṃbhavaḥ /</p>
                    <p>hemno+atha rajatāttāmrāt varaṃ kālāyasādapi // VRrsBo_2.104;2</p>
                    <p>iti // VRrsBo_2.104;3</p>
                    <p>atra tu āyasaṃ noktaṃ tallakṣaṇamapi tatraiva draṣṭavyaṃ yathā /</p>
                    <p>yattu guggulusaṃkāśaṃ tiktakaṃ lavaṇānvitam /</p>
                    <p>vipāke kaṭu śītaṃ ca sarvaśreṣṭhaṃ tadāyasaṃ // VRrsBo_2.104;4</p>
                    <p>gomūtragandhi sarveṣāṃ sarvakarmasu yaugikam /</p>
                    <p>rasāyanaprayogeṣu paścimaṃ tu viśiṣyate // VRrsBo_2.104;5</p>
                    <p>iti // VRrsBo_2.104;6</p>
                    <p>atra haimaśilājatuno paramarasāyanatvenoktatvād āyasasyāpi mukhyataḥ
                        rasāyanaguṇatvena ekakāryakatvād āyasaṃ pṛthaṅnoktamiti mantavyam //
                        VRrsBo_2.104;7</p>
                </div>
                <div type="text">
                    <note>śilājatu:: from silver</note>
                    <p>rūpyagarbhagirerjātaṃ madhuraṃ pāṇḍuraṃ guru /</p>
                    <p>śilājaṃ pittarogaghnaṃ viśeṣātpāṇḍurogahṛt // VRrs_2.105 //</p>
                    <note>śilājatu:: from copper</note>
                    <p>tāmragarbhaṃ girerjātaṃ nīlavarṇaṃ ghanaṃ guru /</p>
                    <p>śilājaṃ kaphavātaghnaṃ tiktoṣṇaṃ kṣayarogahṛt // VRrs_2.106 //</p>
                    <note>śilājatu:: parīkṣā:: śuddha</note>
                    <p>vahnau kṣiptaṃ bhavedyattalliṅgākāramadhūmakam /</p>
                    <p>salile +atha vilīnaṃ ca tacchuddhaṃ hi śilājatu // VRrs_2.107 //</p>
                    <note>śilājatu:: medic. properties</note>
                    <p>nūnaṃ sajvarapāṇḍuśophaśamanaṃ mehāgnimāndyāpahaṃ medaśchedakaraṃ ca
                        yakṣmaśamanaṃ śūlāmayonmūlanam /</p>
                    <p>gulmaplīhavināśanaṃ jaṭharahṛcchūlaghnamāmāpahaṃ sarvatvaggadanāśanaṃ
                        kimaparaṃ dehe ca lohe hitam // VRrs_2.108 //</p>
                    <note>śilājatu:: possesses properties of its sources</note>
                    <p>rasoparasasūtendraratnaloheṣu ye guṇāḥ /</p>
                    <p>vasanti te śilādhātau jarāmṛtyujigīṣayā // VRrs_2.109 //</p>
                    <note>śilājatu:: śodhana</note>
                    <p>kṣārāmlagojalair dhautaṃ śudhyatyeva śilājatu // VRrs_2.110 //</p>
                    <note>śilājatu:: śodhana</note>
                    <p>śilādhātuṃ ca dugdhena triphalāmārkavadravaiḥ /</p>
                    <p>lohapātre vinikṣipya śodhayedatiyatnataḥ // VRrs_2.111 //</p>
                    <note>śilājatu:: śodhana</note>
                    <p>kṣārāmlaguggulopetaiḥ svedanīyantramadhyagaiḥ /</p>
                    <p>sveditaṃ ghaṭikāmānācchilādhātu viśudhyati // VRrs_2.112 //</p>
                    <note>śilājatu:: māraṇa</note>
                    <p>śilayā gandhatālābhyāṃ mātuluṅgarasena ca /</p>
                    <p>puṭitaṃ hi śilādhātu mriyate +aṣṭagiriṇḍakaiḥ // VRrs_2.113 //</p>
                    <note>śilājatu:: medic. application</note>
                    <p>bhasmībhūtaśilodbhavaṃ samatulaṃ kāntaṃ ca vaikrāntakaṃ yuktaṃ ca
                        triphalākaṭutrikaghṛtairvallena tulyaṃ bhajet /</p>
                    <p>pāṇḍau yakṣmagade tathāgnisadane meheṣu mūlāmaye gulmaplīhamahodare bahuvidhe
                        śūle ca yonyāmaye // VRrs_2.114 //</p>
                    <p>seveta yadi ṣaṇmāsaṃ rasāyanavidhānataḥ /</p>
                    <p>valīpalitanirmukto jīvedvarṣaśataṃ sukhī // VRrs_2.115 //</p>
                    <note>śilājatu:: sattvapātana</note>
                    <p>piṣṭaṃ drāvaṇavargeṇa sāmlena girisaṃbhavam /</p>
                    <p>kṣiptvā mūṣodare ruddhvā gāḍhairdhmātaṃ hi kokilaiḥ /</p>
                    <p>sattvaṃ muñcecchilādhātuḥ śvasanairlohasaṃnibham // VRrs_2.116 //</p>
                    <note>karpūraśilājatu:: phys. properties</note>
                    <p>pāṇḍuraṃ sikatākāraṃ karpūrādyaṃ śilājatu /</p>
                    <note>karpūraśilājatu:: medic. properties</note>
                    <p>mūtrakṛcchrāśmarīmehakāmalāpāṇḍunāśanam // VRrs_2.117 //</p>
                    <note>karpūraśilājatu:: śodhana</note>
                    <p>elātoyena saṃbhinnaṃ siddhaṃ śuddhimupaiti tat /</p>
                    <note>karpūraśilājatu:: māraṇa, sattvapātana</note>
                    <p>naitasya māraṇaṃ sattvapātanaṃ vihitaṃ budhaiḥ // VRrs_2.118 //</p>
                    <note>sasyaka:: myth. origin</note>
                    <p>pītvā hālāhalaṃ vāntaṃ pītāmṛtagarutmatā /</p>
                    <p>viṣeṇāmṛtayuktena girau marakatāhvaye /</p>
                    <p>tadvāntaṃ hi ghanībhūtaṃ saṃjātaṃ sasyakaṃ khalu // VRrs_2.119 //</p>
                    <note>sasyaka:: parīkṣā:: good quality</note>
                    <p>mayūrakaṇṭhasacchāyaṃ bhārāḍhyamatiśasyate // VRrs_2.120 //</p>
                    <p>dravyaṃ viṣayutaṃ yattaddravyādhikaguṇaṃ bhavet /</p>
                    <p>hālāhalaṃ sudhāyuktaṃ sudhādhikaguṇaṃ tathā // VRrs_2.121 //</p>
                    <note>mayūratuttha:: medic. properties</note>
                    <p>niḥśeṣadoṣaviṣahṛdgadaśūlamūlakuṣṭhāmlapaittikavibandhaharaṃ paraṃ ca /</p>
                    <p>rasāyanaṃ vamanarekakaraṃ garaghnaṃ śvitrāpahaṃ gaditamatra mayūratuttham //
                        VRrs_2.122 //</p>
                    <note>sasyaka:: śodhana</note>
                    <p>sasyakaṃ śuddhimāpnoti raktavargeṇa bhāvitam // VRrs_2.123 //</p>
                    <p>snehavargeṇa saṃsiktaṃ saptavāramadūṣitam /</p>
                    <p>dolāyantreṇa susvinnaṃ sasyakaṃ praharatrayam /</p>
                    <p>gomahiṣyājamūtreṣu śudhyate pañcakharparam // VRrs_2.124 //</p>
                    <note>tutthakharpara:: māraṇa</note>
                    <p>lakucadrāvagandhāśmaṭaṅkaṇena samanvitam /</p>
                    <p>nirudhya mūṣikāmadhye mriyate kaukkuṭaiḥ puṭaiḥ // VRrs_2.125 //</p>
                    <note>kharpara:: sattvapātana</note>
                    <p>sasyakasya tu cūrṇaṃ tu pādasaubhāgyasaṃyutam /</p>
                    <p>karañjatailamadhyasthaṃ dinamekaṃ nidhāpayet // VRrs_2.126 //</p>
                    <p>andhamūṣāsyamadhyasthaṃ dhmāpayetkokilatrayam /</p>
                    <p>indragopākṛti caiva sattvaṃ bhavati śobhanam // VRrs_2.127 //</p>
                    <note>kharpara:: sattvapātana</note>
                    <p>nimbudravālpaṭaṅkābhyāṃ mūṣāmadhye nirudhya ca /</p>
                    <p>tāmrarūpaṃ paridhmātaṃ sattvaṃ muñcati sasyakam // VRrs_2.128 //</p>
                    <note>kharpara:: sattvapātana</note>
                    <p>śuddhaṃ sasyaṃ śilākrāntaṃ pūrvabheṣajasaṃyutam /</p>
                    <p>nānāvidhānayogena sattvaṃ muñcati niścitam // VRrs_2.129 //</p>
                    <p>sattvametatsamādāya kharabhūnāgasattvabhuk /</p>
                    <p>tanmudrikā kṛtasparśā śūlaghnī tatkṣaṇād bhavet // VRrs_2.130 //</p>
                    <p>carācaraṃ viṣaṃ bhūtaḍākinīdṛggataṃ jayet /</p>
                    <p>mudrikeyaṃ vidhātavyā dṛṣṭapratyayakārikā // VRrs_2.131 //</p>
                    <p>rāmavat somasenānīr mudrite +api tathākṣaram /</p>
                    <p>himālayottare pārśve aśvakarṇo mahādrumaḥ /</p>
                    <p>tatra śūlaṃ samutpannaṃ tatraiva vilayaṃ gatam // VRrs_2.132 //</p>
                    <p>mantreṇānena mudrāmbho nipītaṃ saptamantritam /</p>
                    <p>sadyaḥ śūlaharaṃ proktamiti bhālukibhāṣitam // VRrs_2.133 //</p>
                    <p>anayā mudrayā taptaṃ tailamagnau suniścitam /</p>
                    <p>lepitaṃ hanti vegena śūlaṃ yatra kvacidbhavet /</p>
                    <p>sadyaḥ sūtikaraṃ nāryāḥ sadyo netrarujāpaham // VRrs_2.134 //</p>


                </div>
                <div type="commentary" n="Bodhinī">
                    <head>Rasaratnasamuccayabodhinī</head>
                    <p>capalaḥ yaśadaḥ dasteti loke // VRrsBo_2.134;1</p>
                </div>
                <div type="text">
                    <note>capala:: subtypes</note>
                    <p>gauraḥ śveto +aruṇaḥ kṛṣṇaścapalastu caturvidhaḥ /</p>
                    <p>hemābhaścaiva tārābho viśeṣādrasabandhanaḥ // VRrs_2.135 //</p>
                    <p>śeṣau tu madhyau lākṣāvacchīghradrāvau tu niṣphalau /</p>


                </div>
                <div type="commentary" n="Ṭīkā">
                    <head>Rasaratnasamuccayaṭīkā</head>
                    <p>athoddeśakramānurodhena tutthavarṇanāntaraṃ capalaṃ varṇayati gaura iti //
                        VRrsṬī_2.136ab;1</p>
                    <p>ayaṃ padārtho vyāvahārikanāmnāsmin deśe loke na prasiddhaḥ //
                        VRrsṬī_2.136ab;2</p>
                    <p>pāṣāṇaviśeṣo+ayaṃ jasadakhanisaṃnihitabhūgarbha upalabhyata ityanumīyate //
                        VRrsṬī_2.136ab;3</p>
                    <p>āṅglabhāṣāyāṃ reḍiyam iti nāmnopalabdhaḥ padārtho +ayam eveti kecit //
                        VRrsṬī_2.136ab;4</p>
                    <p>kṛtrimastu paribhāṣādhyāye vakṣyamāṇaḥ // VRrsṬī_2.136ab;5</p>
                </div>
                <div type="text">
                    <note>capala:: nirukti</note>
                    <p>vaṅgavaddravate vahnau capalastena kīrtitaḥ // VRrs_2.136 //</p>
                    <note>capala:: medic. properties</note>
                    <p>capalo lekhanaḥ snigdho dehalohakaro mataḥ /</p>
                    <p>rasarājasahāyaḥ syāttiktoṣṇamadhuro mataḥ // VRrs_2.137 //</p>
                    <note>capala:: phys. properties</note>
                    <p>capalaḥ sphaṭikacchāyaḥ ṣaḍasrī snigdhako guruḥ /</p>
                    <note>capala:: medic. properties</note>
                    <p>tridoṣaghno +ativṛṣyaśca rasabandhavidhāyakaḥ // VRrs_2.138 //</p>
                    <note>capala:: element of mahārasa</note>
                    <p>mahāraseṣu kaiściddhi capalaḥ parikīrtitaḥ // VRrs_2.139 //</p>
                    <note>capala:: śodhana</note>
                    <p>jambīrakarkoṭakaśṛṅgaverair vibhāvanābhiścapalasya śuddhiḥ // VRrs_2.140
                        //</p>
                    <note>capala:: sattvapātana</note>
                    <p>śailaṃ tu cūrṇayitvā tu dhānyāmlopaviṣair viṣaiḥ /</p>
                    <p>piṇḍaṃ baddhvā tu vidhivatpātayeccapalaṃ tathā // VRrs_2.141 //</p>
                    <note>rasaka:: subtypes</note>
                    <p>rasako dvividhaḥ prokto durduraḥ kāravellakaḥ /</p>
                    <p>sadalo durduraḥ prokto nirdalaḥ kāravellakaḥ // VRrs_2.142 //</p>


                </div>
                <div type="commentary" n="Bodhinī">
                    <head>Rasaratnasamuccayabodhinī</head>
                    <p>rasakasya dvaividhyaṃ lakṣaṇaṃ cāha rasaka iti // VRrsBo_2.142;1</p>
                    <p>rasakaḥ kharparītutthakaviśeṣaḥ yad uktaṃ bhāvaprakāśe /</p>
                    <p>kharparītutthakaṃ tutthād anyat tad rasakaṃ smṛtam /</p>
                    <p>ye guṇāstutthake proktāste guṇāḥ rasake smṛtāḥ // VRrsBo_2.142;2</p>
                    <p>iti // VRrsBo_2.142;3</p>
                    <p>sadalaḥ sapattraḥ vaṃśapattraharitālavad iti bhāvaḥ // VRrsBo_2.142;4</p>

                    <p>$</p>
                </div>
                <div type="commentary" n="Ṭīkā">
                    <head>Rasaratnasamuccayaṭīkā</head>
                    <p>athoddeśakramaprāptaṃ rasakaṃ varṇayati rasaka iti // VRrsṬī_2.142;1</p>
                    <p>rasako jasadopādānakhanijamṛttikā // VRrsṬī_2.142;2</p>
                    <p>tatsattvaṃ jasadatulyam evotpadyate // VRrsṬī_2.142;3</p>
                </div>
                <div type="text">

                    <p>sattvapāte śubhaḥ pūrvo dvitīyaścauṣadhādiṣu /</p>
                    <note>rasaka:: medic. properties</note>
                    <p>rasakaḥ sarvamehaghnaḥ kaphapittavināśanaḥ /</p>
                    <p>netrarogakṣayaghnaśca lohapāradarañjanaḥ // VRrs_2.143 //</p>
                    <p>nāgārjunena saṃdiṣṭau rasaśca rasakāvubhau /</p>
                    <p>śreṣṭhau siddharasau khyātau dehalohakarau param // VRrs_2.144 //</p>
                    <p>rasaśca rasakaścobhau yenāgnisahanau kṛtau /</p>
                    <p>dehalohamayī siddhirdāsī tasya na saṃśayaḥ // VRrs_2.145 //</p>
                    <note>rasaka:: śodhana</note>
                    <p>kaṭukālābuniryāsa āloḍya rasakaṃ pacet /</p>
                    <p>śuddhaṃ doṣavinirmuktaṃ pītavarṇaṃ tu jāyate // VRrs_2.146 //</p>
                    <note>rasaka:: śodhana</note>
                    <p>kharparaḥ parisaṃtaptaḥ saptavāraṃ nimajjitaḥ /</p>
                    <p>bījapūrarasasyāntarnirmalatvaṃ samaśnute // VRrs_2.147 //</p>
                    <note>rasaka:: śodhana</note>
                    <p>nṛmūtre vāśvamūtre vā takre vā kāñjike +athavā /</p>
                    <p>pratāpya majjitaṃ samyakkharparaṃ pariśudhyati // VRrs_2.148 //</p>
                    <note>rasaka:: śodhana</note>
                    <p>naramūtre sthito māsaṃ rasako rañjayeddhruvam /</p>
                    <p>śuddhatāmraṃ rasaṃ tāraṃ śuddhasvarṇaprabhaṃ yathā // VRrs_2.149 //</p>
                    <note>rasaka:: sattvapātana</note>
                    <p>haridrātriphalārālāsindhudhūmaiḥ saṭaṅkaṇaiḥ /</p>
                    <p>sāruṣkaraiśca pādāṃśaiḥ sāmlaiḥ saṃmardya kharparam // VRrs_2.150 //</p>
                    <p>liptaṃ vṛntākamūṣāyāṃ śoṣayitvā nirudhya ca /</p>
                    <p>mūṣāmukhopari nyasya kharparaṃ pradhamettataḥ // VRrs_2.151 //</p>
                    <p>kharpare prahṛte jvālā bhavennīlā sitā yadi /</p>
                    <p>tadā saṃdaṃśato mūṣāṃ dhṛtvā kṛtvā tvadhomukhīm // VRrs_2.152 //</p>
                    <p>śanairāsphālayedbhūmau yathā nālaṃ na bhajyate /</p>
                    <p>vaṅgābhaṃ patitaṃ sattvaṃ samādāya niyojayet /</p>
                    <p>evaṃ tricaturairvāraiḥ sarvaṃ sattvaṃ viniḥsaret // VRrs_2.153 //</p>
                    <note>rasaka:: sattvapātana</note>
                    <p>sābhayājatubhūnāganiśādhūmajaṭaṅkaṇam /</p>
                    <p>mūkamūṣāgataṃ dhmātaṃ śuddhaṃ sattvaṃ vimuñcati // VRrs_2.154 //</p>
                    <note>rasaka:: sattvapātana</note>
                    <p>lākṣāguḍāsurīpathyāharidrāsarjaṭaṅkaṇaiḥ /</p>
                    <p>samyaksaṃcūrṇya tatpakvaṃ godugdhena ghṛtena ca // VRrs_2.155 //</p>
                    <p>vṛntākamūṣikāmadhye nirudhya guṭikākṛtim /</p>
                    <p>dhmātvā dhmātvā samākṛṣya ḍhālayitvā śilātale /</p>
                    <p>sattvaṃ vaṅgākṛtiṃ grāhyaṃ rasakasya manoharam // VRrs_2.156 //</p>
                    <note>rasaka:: sattvapātana</note>
                    <p>yadvā jalayutāṃ sthālīṃ nikhanetkoṣṭhikodare /</p>
                    <p>sacchidraṃ tanmukhe mallaṃ tanmukhe +adhomukhīṃ kṣipet // VRrs_2.157 //</p>
                    <p>mūṣopari śikhitrāṃśca prakṣipya pradhameddṛḍham /</p>
                    <p>patitaṃ sthālikānīre sattvamādāya yojayet // VRrs_2.158 //</p>
                    <note>rasaka:: sattva:: māraṇa</note>
                    <p>tatsattvaṃ tālakopetaṃ prakṣipya khalu kharpare /</p>


                </div>
                <div type="commentary" n="Bodhinī">
                    <head>Rasaratnasamuccayabodhinī</head>
                    <p>kharpare mṛtkaṭāhe ityarthaḥ // VRrsBo_2.159ab;1</p>
                </div>
                <div type="text">

                    <p>mardayellohadaṇḍena bhasmībhavati niścitam // VRrs_2.159 //</p>
                    <note>rasaka:: sattva:: mṛta:: medic. use</note>
                    <p>tadbhasma mṛtakāntena samena saha yojayet /</p>
                    <p>aṣṭaguñjāmitaṃ cūrṇaṃ triphalākvāthasaṃyutam // VRrs_2.160 //</p>
                    <p>kāntapātrasthitaṃ rātrau tilajaprativāpakam /</p>
                    <p>niṣevitaṃ nihantyāśu madhumehamapi dhruvam // VRrs_2.161 //</p>
                    <p>pittaṃ kṣayaṃ ca pāṇḍuṃ ca śvayathuṃ gulmameva ca /</p>
                    <p>raktagulmaṃ ca nārīṇāṃ pradaraṃ somarogakam // VRrs_2.162 //</p>
                    <p>yonirogānaśeṣāṃśca viṣamāṃśca jvarānapi /</p>
                    <p>rajaḥśūlaṃ ca nārīṇāṃ kāsaṃ śvāsaṃ ca hidhmikām // VRrs_2.163 //</p>
                </div>

            </div>
            <div type="adhyāya">
                <head>Adhyāya 3</head>
                <div type="text">
                    <p>gandhāśmagairikāsīsakāṅkṣītālaśilāñjanam /</p>
                    <p>kaṅkuṣṭhaṃ cetyuparasāścāṣṭau pāradakarmaṇi // VRrs_3.1 //</p>
                    <p>pārvatyuvāca /</p>
                    <p>gandhakasya tu māhātmyaṃ tadguhyaṃ vada me prabho // VRrs_3.2 //</p>
                    <p>īśvara uvāca /</p>
                    <note>sulfur:: myth. origin</note>
                    <p>śvetadvīpe purā devi sarvaratnavibhūṣite /</p>
                    <p>sarvakāmamaye ramye tīre kṣīrapayonidheḥ // VRrs_3.3 //</p>
                    <p>vidyādharādimukhyābhiraṅganābhiśca yoginām /</p>
                    <p>siddhāṅganābhiḥ śreṣṭhābhistathaivāpsarasāṃ gaṇaiḥ // VRrs_3.4 //</p>
                    <p>devāṅganābhī ramyābhiḥ krīḍitābhirmanoharaiḥ /</p>
                    <p>gītairnṛtyairvicitraiśca vādyairnānāvidhaistathā // VRrs_3.5 //</p>
                    <p>evaṃ saṃkrīḍamānāyāḥ prābhavat prasṛtaṃ rajaḥ /</p>
                    <p>tadrajo +atīva suśroṇi sugandhi sumanoharam // VRrs_3.6 //</p>
                    <p>rajasaścātibāhulyādvāsaste raktatāṃ yayau /</p>
                    <p>tatra tyaktvā tu tadvastraṃ susnātā kṣīrasāgare // VRrs_3.7 //</p>
                    <p>vṛtā devāṅganābhistvaṃ kailāsaṃ punarāgatā /</p>
                    <p>ūrmibhistadrajovastraṃ nītaṃ madhye payonidheḥ // VRrs_3.8 //</p>
                    <p>evaṃ te śoṇitaṃ bhadre praviṣṭaṃ kṣīrasāgare /</p>
                    <p>kṣīrābdhimathane caitadamṛtena sahotthitam // VRrs_3.9 //</p>
                    <p>nijagandhena tānsarvānharṣayansarvadānavān /</p>
                    <p>tato devagaṇairuktaṃ gandhakākhyo bhavatvayam // VRrs_3.10 //</p>
                    <p>rasasya bandhanārthāya jāraṇāya bhavatvayam /</p>
                    <p>ye guṇāḥ pārade proktāste caivātra bhavantviti // VRrs_3.11 //</p>
                    <p>iti devagaṇaiḥ prītaiḥ purā proktaṃ sureśvari /</p>
                    <p>tenāyaṃ gandhako nāma vikhyātaḥ kṣitimaṇḍale // VRrs_3.12 //</p>
                    <note>gandhakabhedāḥ</note>
                    <p>sa cāpi trividho devi śukacañcunibho varaḥ /</p>
                    <p>madhyamaḥ pītavarṇaḥ syācchuklavarṇo +adhamaḥ priye // VRrs_3.13 //</p>
                    <note>gandhakabhedāḥ (2)</note>
                    <p>caturdhā gandhako jñeyo varṇaiḥ śvetādibhiḥ khalu /</p>
                    <p>śveto +atra khaṭikāprokto lepane lohamāraṇe // VRrs_3.14 //</p>


                </div>
                <div type="commentary" n="Ṭīkā">
                    <head>Rasaratnasamuccayaṭīkā</head>
                    <p>khaṭhikā khaḍu cās iti nāmnā loke prasiddhā // VRrsṬī_3.14;1</p>
                </div>
                <div type="text">

                    <p>tathā cāmalasāraḥ syādyo bhavetpītavarṇavān /</p>
                    <p>śukapicchaḥ sa eva syācchreṣṭho rasarasāyane // VRrs_3.15 //</p>
                    <p>raktaśca śukatuṇḍākhyo dhātuvādavidhau varaḥ /</p>
                    <p>durlabhaḥ kṛṣṇavarṇaśca sa jarāmṛtyunāśanaḥ // VRrs_3.16 //</p>
                    <note>gandhakaguṇāḥ</note>
                    <p>gandhāśmātirasāyanaḥ sumadhuraḥ pāke kaṭūṣṇo mataḥ
                        kaṇḍūkuṣṭhavisarpadadrudalano dīptānalaḥ pācanaḥ /</p>
                    <p>āmonmocanaśoṣaṇo viṣaharaḥ sūtendravīryaprado gaurīpuṣpabhavastathā kṛmiharaḥ
                        satyātmakaḥ sūtajit // VRrs_3.17 //</p>
                    <note>sulfur:: origin from Bali</note>
                    <p>balinā sevitaḥ pūrvaṃ prabhūtabalahetave // VRrs_3.18 //</p>
                    <p>vāsukiṃ karṣatastasya tanmukhajvālayā drutā /</p>
                    <p>vasā gandhakagandhāḍhyā sarvato niḥsṛtā tanoḥ // VRrs_3.19 //</p>
                    <p>gandhakatvaṃ ca samprāptā gandho +abhūtsaviṣaḥ smṛtaḥ /</p>
                    <p>tasmād balivasetyukto gandhako +atimanoharaḥ // VRrs_3.20 //</p>
                    <note>gandhakaśodhana</note>
                    <p>payaḥsvinno ghaṭīmātraṃ vāridhauto hi gandhakaḥ /</p>
                    <p>gavyājyavidruto vastrādgālitaḥ śuddhimṛcchati // VRrs_3.21 //</p>
                    <p>evaṃ saṃśodhitaḥ so +ayaṃ pāṣāṇān ambare tyajet /</p>
                    <p>ghṛte viṣaṃ tuṣākāraṃ svayaṃ piṇḍatvameva ca // VRrs_3.22 //</p>
                    <p>iti śuddho hi gandhāśmā nāpathyairvikṛtiṃ vrajet /</p>
                    <p>apathyādanyathā hanyātpītaṃ hālāhalaṃ yathā // VRrs_3.23 //</p>
                    <note>sulfur:: śodhana</note>
                    <p>gandhako drāvito bhṛṅgarase kṣipto viśudhyati /</p>
                    <p>tadrasaiḥ saptadhā bhinno gandhakaḥ pariśudhyati // VRrs_3.24 //</p>
                    <note>gandhakaśodhana (2)</note>
                    <p>sthālyāṃ dugdhaṃ vinikṣipya mukhe vastraṃ nibadhya ca /</p>
                    <p>gandhakaṃ tatra nikṣipya cūrṇitaṃ sikatākṛti // VRrs_3.25 //</p>
                    <p>chādayetpṛthudīrgheṇa kharpareṇaiva gandhakam /</p>
                    <p>jvālayetkharparasyordhvaṃ vanachāṇais tathopalaiḥ // VRrs_3.26 //</p>
                    <p>dugdhe nipatito gandho galitaḥ pariśudhyati /</p>
                    <p>śatavāraṃ kṛtaṃ caiva nirgandho jāyate dhruvam // VRrs_3.27 //</p>


                </div>
                <div type="commentary" n="Bodhinī">
                    <head>Rasaratnasamuccayabodhinī</head>
                    <p>matāntaramāha sthālyāmiti // VRrsBo_3.27;1</p>
                    <p>jvālayedityatra vahnimiti śeṣaḥ // VRrsBo_3.27;2</p>
                    <p>vanacchāṇaiḥ vanopalaiḥ // VRrsBo_3.27;3</p>
                    <p>upalaiḥ gṛhajātaśuṣkagomayapiṇḍaiḥ // VRrsBo_3.27;4</p>
                </div>
                <div type="text">
                    <note>śuddhagandhakaprayoga</note>
                    <p>itthaṃ viśuddhastriphalājyabhṛṅgamadhvanvitaḥ śāṇamito hi līḍhaḥ /</p>
                    <p>gṛdhrākṣitulyaṃ kurute +akṣiyugmaṃ karoti rogojjhitadīrghamāyuḥ // VRrs_3.28
                        //</p>
                    <note>sulfur:: gandhataila</note>
                    <p>kalāṃśavyoṣasaṃyuktaṃ gandhakaṃ ślakṣṇacūrṇitam /</p>
                    <p>aratnimātre vastre tad viprakīrya viveṣṭya tat // VRrs_3.29 //</p>
                    <p>sūtreṇa veṣṭayitvātha yāmaṃ taile nimajjayet /</p>
                    <p>dhṛtvā saṃdaṃśato vartimadhyaṃ prajvālayecca tam /</p>
                    <p>druto nipatito gandho binduśaḥ kācabhājane // VRrs_3.30 //</p>
                    <note>sulfur:: gandhataila:: application</note>
                    <p>tāṃ drutiṃ prakṣipet pattre nāgavallyās tribindukām /</p>
                    <p>vallena pramitaṃ svacchaṃ sūtendraṃ ca vimardayet // VRrs_3.31 //</p>
                    <p>aṅgulyātha sapattrāṃ tāṃ drutiṃ sūtaṃ ca bhakṣayet /</p>
                    <p>karoti dīpanaṃ tīvraṃ kṣayaṃ pāṇḍuṃ ca nāśayet // VRrs_3.32 //</p>
                    <p>kāsaṃ śvāsaṃ ca śūlārtigrahaṇīm atidurdharām /</p>
                    <p>āmaṃ vināśayatyāśu laghutvaṃ prakaroti ca // VRrs_3.33 //</p>
                    <note>sulfur:: gandhataila:: application</note>
                    <p>ghṛtākte lohapātre tu vidrutaṃ śuddhagandhakam /</p>
                    <p>ghṛtāktadarvikākṣiptaṃ dviniṣkapramitaṃ bhajet /</p>
                    <p>hanti kṣayamukhān rogān kuṣṭharogaṃ viśeṣataḥ // VRrs_3.34 //</p>
                    <p>kṣārāmlatailasauvīravidāhi dvidalaṃ tathā /</p>
                    <p>śuddhagandhakasevāyāṃ tyajedyogayutena hi // VRrs_3.35 //</p>
                    <p>gandhakastulyamaricaḥ ṣaḍguṇatriphalānvitaḥ /</p>
                    <p>ghṛṣṭaḥ śamyākamūlena pītaścākhilakuṣṭhahā // VRrs_3.36 //</p>
                    <p>tanmūlaṃ salile piṣṭaṃ lepayetpratyaham tanau /</p>
                    <p>dṛṣṭapratyayayogo +ayaṃ sarvatra prativīryavān /</p>
                    <p>śrīmatā somadevena samyagatra prakīrtitaḥ // VRrs_3.37 //</p>
                    <p>dviniṣkapramitaṃ gandhaṃ piṣṭvā tailena saṃyutam /</p>
                    <p>athāpāmārgatoyena satailamaricena hi // VRrs_3.38 //</p>
                    <p>vilipya sakalaṃ dehaṃ tiṣṭhedgharme tataḥ param /</p>
                    <p>takrabhaktaṃ ca bhuñjīta tṛtīye prahare khalu // VRrs_3.39 //</p>
                    <p>bhajedrātrau tathā vahniṃ samutthāya tathā prage /</p>
                    <p>mahiṣīchagaṇam liptvā snāyācchītena vāriṇā // VRrs_3.40 //</p>
                    <p>tato +abhyajya ghṛtairdehaṃ snāyādiṣṭoṣṇavāriṇā /</p>
                    <p>amunā kramayogena vinaśyatyativegataḥ /</p>
                    <p>durjayā bahukālīnā pāmā kaṇḍuḥ suniścitam // VRrs_3.41 //</p>
                    <p>gandhakasya prayogāṇāṃ śataṃ tanna prakīrtitam /</p>
                    <p>granthavistārabhītena somadevena bhūbhujā // VRrs_3.42 //</p>
                    <note>sulfur:: gandhataila</note>
                    <p>athavārkasnuhīkṣīrair vastraṃ lepyaṃ tu saptadhā /</p>
                    <p>gandhakaṃ navanītena piṣṭvā vastraṃ lipedghanam // VRrs_3.43 //</p>
                    <p>tadvartiṃ jvalitāṃ daṃśe dhṛtāṃ kuryād adhomukhīm /</p>
                    <p>tailaṃ patedadhobhāṇḍe grāhyaṃ yogeṣu yojayet // VRrs_3.44 //</p>
                    <note>sulfur:: śuddha:: medic. properties</note>
                    <p>śuddhagandho haredrogānkuṣṭhamṛtyujarādikān /</p>
                    <p>agnikārī mahānuṣṇo vīryavṛddhiṃ karoti ca // VRrs_3.45 //</p>
                    <note>gairika:: subtypes</note>
                    <p>pāṣāṇagairikaṃ caikaṃ dvitīyaṃ svarṇagairikam // VRrs_3.46 //</p>
                    <note>pāṣāṇagairika:: properties</note>
                    <p>pāṣāṇagairikaṃ proktaṃ kaṭhinam tāmravarṇakam /</p>
                    <note>svarṇagairika:: properties</note>
                    <p>atyantaśoṇitaṃ snigdhaṃ masṛṇaṃ svarṇagairikam // VRrs_3.47 //</p>
                    <note>svarṇagairika:: medic. properties</note>
                    <p>svādu snigdhaṃ himaṃ netryaṃ kaṣāyaṃ raktapittanut /</p>
                    <p>hidhmāvamiviṣaghnaṃ ca raktaghnaṃ svarṇagairikam /</p>
                    <note>pāṣāṇagairika:: medic. properties</note>
                    <p>pāṣāṇagairikaṃ cānyatpūrvasmādalpakaṃ guṇaiḥ // VRrs_3.48 //</p>
                    <note>gairika:: śodhana</note>
                    <p>gairikaṃ tu gavāṃ dugdhairbhāvitaṃ śuddhim ṛcchati // VRrs_3.49 //</p>
                    <note>gairika:: sattva</note>
                    <p>gairikaṃ sattvarūpaṃ hi nandinā parikīrtitam // VRrs_3.50 //</p>
                    <p>kair apyuktaṃ patetsattvaṃ kṣārāmlaklinnagairikāt /</p>
                    <p>upatiṣṭhati sūtendramekatvaṃ guṇavattaram // VRrs_3.51 //</p>
                    <note>kāsīsa:: subtypes</note>
                    <p>kāsīsaṃ vālukādyekaṃ puṣpapūrvam athāparam // VRrs_3.52 //</p>
                    <note>kāsīsa:: medic. properties</note>
                    <p>kṣārāmlāgarudhūmābhaṃ soṣṇavīryaṃ viṣāpaham /</p>
                    <p>vālukāpuṣpakāsīsaṃ śvitraghnaṃ keśarañjanam // VRrs_3.53 //</p>
                    <note>puṣpakāsīsa:: medic. properties</note>
                    <p>puṣpādikāsīsamatipraśastaṃ soṣṇaṃ kaṣāyāmlam atīva netryam /</p>
                    <p>viṣānilaśleṣmagadavraṇaghnaṃ śvitrakṣayaghnaṃ kacarañjanaṃ ca // VRrs_3.54
                        //</p>
                    <note>kāsīsa:: śodhana</note>
                    <p>sakṛdbhṛṅgāmbunā klinnaṃ kāsīsaṃ nirmalaṃ bhavet // VRrs_3.55 //</p>
                    <note>kāsīsa:: sattvapātana</note>
                    <p>tuvarīsattvavatsattvametasyāpi samāharet // VRrs_3.56 //</p>
                    <note>kāsīsa:: śodhana</note>
                    <p>kāsīsaṃ śuddhimāpnoti pittaiśca rajasā striyāḥ // VRrs_3.57 //</p>
                    <p>balinā hatakāsīsaṃ krāntaṃ kāsīsamāritam /</p>
                    <p>ubhayaṃ samabhāgaṃ hi triphalāvellasaṃyutam // VRrs_3.58 //</p>
                    <p>viṣamāṃśaghṛtakṣaudraplutaṃ śāṇamitaṃ prage /</p>
                    <p>sevitaṃ hanti vegena śvitraṃ pāṇḍukṣayāmayam // VRrs_3.59 //</p>
                    <p>gulmaplīhagadaṃ śūlaṃ mūlarogaṃ viśeṣataḥ /</p>
                    <p>rasāyanavidhānena sevitaṃ vatsarāvadhi // VRrs_3.60 //</p>
                    <p>āmasaṃśoṣaṇaṃ śreṣṭhaṃ mandāgniparidīpanam /</p>
                    <p>palitaṃ valibhiḥ sārdhaṃ vināśayati niścitam // VRrs_3.61 //</p>
                    <note>tuvarī</note>
                    <p>saurāṣṭrāśmani sambhūtā sā tuvarī matā /</p>
                    <p>vastreṣu lipyate yāsau mañjiṣṭhārāgabandhinī // VRrs_3.62 //</p>
                    <note>tuvarī:: subtypes</note>
                    <p>phaṭakī phullikā ceti dvitīyā parikīrtitā // VRrs_3.63 //</p>
                    <note>phaṭakī:: medic. properties</note>
                    <p>īṣatpītā guruḥ snigdhā pītikā viṣanāśanī /</p>
                    <p>vraṇakuṣṭhaharā sarvakuṣṭhaghnī ca viśeṣataḥ // VRrs_3.64 //</p>
                    <note>phullikā:: medic. properties</note>
                    <p>nirbhārā śubhravarṇā ca snigdhā sāmlāparā matā /</p>
                    <p>sā phullatuvarī proktā lepāttāmraṃ caredayaḥ // VRrs_3.65 //</p>


                </div>
                <div type="commentary" n="Ṭīkā">
                    <head>Rasaratnasamuccayaṭīkā</head>
                    <p>tadbhedāvāha sphaṭikī pītiketi // VRrsṬī_3.65;1</p>
                    <p>sphaṭikīlepācchatavāraṃ tāmrapatraṃ lohapatraṃ prati vā liptā satī tatpaścāt
                        caret pāradena prayojyakartrā cārayed bhakṣitāṃ kārayed ityarthaḥ //
                        VRrsṬī_3.65;2</p>
                    <p>yato jāraṇāyām asyā viḍadravyatvenopayogāt // VRrsṬī_3.65;3</p>
                    <p>antarbhāvitaṇyartho +atra caradhātuḥ // VRrsṬī_3.65;4</p>

                    <p>$</p>
                </div>
                <div type="commentary" n="Bodhinī">
                    <head>Rasaratnasamuccayabodhinī</head>
                    <p>lepād iti // VRrsBo_3.65;1</p>
                    <p>phullatuvarīlepena tāmraṃ lauhāṃśam ujhati tāmre yaḥ lauhāṃśaḥ vidyate sa
                        nirgacchatītyarthaḥ tāmraṃ lauhavat kāṭhinyaṃ gacchatītyartho vā //
                        VRrsBo_3.65;2</p>
                </div>
                <div type="text">

                    <p>kāṅkṣī kaṣāyā kaṭukāmlakaṇṭhyā keśyā vraṇaghnī viṣanāśanī ca /</p>
                    <p>śvitrāpahā netrahitā tridoṣaśāntipradā pāradajāraṇī ca // VRrs_3.66 //</p>
                    <note>tuvarī:: śodhana</note>
                    <p>tuvarī kāñjike kṣiptvā tridinācchuddhimṛcchati // VRrs_3.67 //</p>
                    <note>tuvarī:: sattvapātana</note>
                    <p>kṣārāmlair marditā dhmātā sattvaṃ muñcati niścitam // VRrs_3.68 //</p>
                    <note>tuvarī:: sattvapātana</note>
                    <p>gopittena śataṃ vārān saurāṣṭrāṃ bhāvayettataḥ /</p>
                    <p>dhamitvā pātayetsattvaṃ krāmaṇaṃ cātiguhyakam // VRrs_3.69 //</p>
                    <note>haritāla:: subtypes</note>
                    <p>haritālaṃ dvidhā proktaṃ pattrādyaṃ piṇḍasaṃjñakam // VRrs_3.70 //</p>
                    <note>pattratālaka</note>
                    <p>svarṇavarṇaṃ guru snigdhaṃ tanupattraṃ ca bhāsuram /</p>
                    <p>tat pattratālakaṃ proktaṃ bahupattraṃ rasāyanam // VRrs_3.71 //</p>
                    <note>piṇḍatālaka</note>
                    <p>niṣpattraṃ piṇḍasadṛśam svalpasattvaṃ tathāguru /</p>
                    <p>strīpuṣpaharaṇaṃ tattu guṇālpaṃ piṇḍatālakam // VRrs_3.72 //</p>
                    <note>haritāla:: medic. properties</note>
                    <p>śleṣmaraktaviṣavātabhūtanutkevalaṃ ca khalu puṣpahṛtstriyaḥ /</p>
                    <p>snigdhamuṣṇakaṭukaṃ ca dīpanaṃ kuṣṭhahāri haritālamucyate // VRrs_3.73 //</p>
                    <note>haritāla:: śodhana</note>
                    <p>snigdhaṃ kūṣmāṇḍatoye vā tilakṣārajale api vā /</p>
                    <p>toye vā cūrṇasaṃyukte dolāyantreṇa śudhyati // VRrs_3.74 //</p>
                    <note>haritāla:: aśuddha:: medic. properties</note>
                    <p>aśuddhaṃ tālamāyughnaṃ kaphamārutamehakṛt /</p>
                    <p>tāpasphoṭāṅgasaṃkocaṃ kurute tena śodhayet // VRrs_3.75 //</p>
                    <note>haritāla:: śodhana</note>
                    <p>tālakaṃ kaṇaśaḥ kṛtvā daśāṃśena ca ṭaṅkaṇam /</p>
                    <p>jambīrotthadravaiḥ kṣālyaṃ kāñjikaiḥ kṣālayettataḥ // VRrs_3.76 //</p>
                    <p>vastre caturguṇe baddhvā dolāyantre dinaṃ pacet /</p>
                    <p>sacūrṇenāranālena dinaṃ kūṣmāṇḍaje rase /</p>
                    <p>svedyaṃ vā śālmalītoyaistālakaṃ śuddhimāpnuyāt // VRrs_3.77 //</p>
                    <note>haritāla:: śodhana</note>
                    <p>madhutulye ghanībhūte kaṣāye brahmamūlaje /</p>
                    <p>trivāraṃ tālakaṃ bhāvyaṃ piṣṭvā mūtre +atha māhiṣe // VRrs_3.78 //</p>
                    <p>upalairdaśabhirdeyaṃ puṭaṃ ruddhvātha peṣayet /</p>
                    <p>evaṃ dvādaśadhā pācyaṃ śuddhaṃ yogeṣu yojayet // VRrs_3.79 //</p>
                    <note>haritāla:: sattvapātana</note>
                    <p>kulitthakvāthasaubhāgyamahiṣyājyamadhuplutam /</p>
                    <p>sthālyāṃ kṣiptvā vidadhyācca tv amlena chidrayoginā // VRrs_3.80 //</p>
                    <p>samyaṅnirudhya śikhinaṃ jvālayetkramavardhitam /</p>
                    <p>ekapraharamātraṃ hi randhramācchādya gomayaiḥ // VRrs_3.81 //</p>
                    <p>yāmānte chidramudghāṭya dṛṣṭe dhūme ca pāṇḍure /</p>
                    <p>śītāṃ sthālīṃ samuttārya sattvamutkṛṣya cāharet // VRrs_3.82 //</p>
                    <p>sarvapāṣāṇasattvānāṃ prakārāḥ santi koṭiśaḥ /</p>
                    <p>granthavistārabhītyāto likhitā na mayā khalu // VRrs_3.83 //</p>
                    <note>haritāla:: sattvapātana</note>
                    <p>palālakaṃ raverdugdhairdinamekaṃ vimardayet /</p>
                    <p>kṣiptvā ṣoḍaśikātaile miśrayitvā tataḥ pacet // VRrs_3.84 //</p>
                    <p>anāvṛtapradeśe ca saptayāmāvadhi dhruvam /</p>
                    <p>svāṅgaśītamadhasthaṃ ca sattvaṃ śvetaṃ samāharet // VRrs_3.85 //</p>
                    <note>haritāla:: sattvapātana</note>
                    <p>chāgalasyātha bālasya balinā ca samanvitam /</p>
                    <p>tālakaṃ divasadvaṃdvaṃ mardayitvātiyatnataḥ // VRrs_3.86 //</p>
                    <p>yuktaṃ drāvaṇavargeṇa kācakupyāṃ vinikṣipet /</p>
                    <p>tridhā tāṃ ca mṛdā liptvā pariśoṣya kharātape // VRrs_3.87 //</p>
                    <p>tataḥ kharparakacchidre tāmardhāṃ caiva kūpikām /</p>
                    <p>praveśya jvālayedagniṃ dvādaśapraharāvadhi /</p>
                    <p>kūpikaṇṭhasthitaṃ śītaṃ śuddhaṃ sattvaṃ samāharet // VRrs_3.88 //</p>
                    <note>haritāla:: sattvapātana</note>
                    <p>palārdhapramitaṃ tālaṃ baddhvā vastre site dṛḍhe /</p>
                    <p>balinālipya yatnena trivāraṃ pariśoṣya ca // VRrs_3.89 //</p>
                    <p>drāvite triphale tāmre kṣipettālakapoṭalīm /</p>
                    <p>bhasmanā chādayecchīghraṃ tāmreṇāveṣṭitaṃ sitam /</p>
                    <p>mṛdulaṃ sattvamādadyātproktaṃ rasarasāyane // VRrs_3.90 //</p>
                    <note>manaḥśilā:: subtypes</note>
                    <p>manaḥśilā tridhā proktā śyāmāṅgī kaṇavīrakā /</p>
                    <p>khaṇḍākhyā ceti tadrūpaṃ vivicya parikathyate // VRrs_3.91 //</p>
                    <note>manaḥśilā:: śyāmāṅgī</note>
                    <p>śyāmā raktā sagaurā ca bhārāḍhyā śyāmikā matā /</p>
                    <note>manaḥśilā:: kaṇavīraka</note>
                    <p>tejasvinī ca nirgaurā tāmrābhā kaṇavīrakā // VRrs_3.92 //</p>
                    <note>manaḥśilā:: khaṇḍa</note>
                    <p>cūrṇībhūtātiraktāṅgī sabhārā khaṇḍapūrvikā /</p>
                    <p>uttaroktaguṇaiḥ śreṣṭhā bhūrisattvā prakīrtitā // VRrs_3.93 //</p>
                    <note>manaḥśilāguṇāḥ</note>
                    <p>manaḥśilā sarvarasāyanāgryā tiktā kaṭūṣṇā kaphavātahantrī /</p>
                    <p>sattvātmikā bhūtaviṣāgnimāndyakaṇḍūtikāsakṣayahāriṇī ca // VRrs_3.94 //</p>
                    <note>manaḥśilā:: aśuddha:: medic. properties</note>
                    <p>aśmarīṃ mūtrakṛcchraṃ ca aśuddhā kurute śilā /</p>
                    <p>mandāgniṃ malabandhaṃ ca śuddhā sarvarujāpahā // VRrs_3.95 //</p>
                    <note>manaḥśilāśodhanam</note>
                    <p>agastyapattratoyena bhāvitā saptavārakam /</p>
                    <p>śṛṅgaverarasair vāpi viśudhyati manaḥśilā // VRrs_3.96 //</p>
                    <note>manaḥśilā:: śodhana</note>
                    <p>jayantībhṛṅgarājottharaktāgastyarasaiḥ śilām /</p>
                    <p>dolāyantre pacedyāmaṃ yāmaṃ chāgotthamūtrakaiḥ /</p>
                    <p>kṣālayedāranālena sarvarogeṣu yojayet // VRrs_3.97 //</p>
                    <note>manaḥśilāsattvapātana (1)</note>
                    <p>aṣṭamāṃśena kiṭṭena guḍaguggulusarpiṣā /</p>
                    <p>koṣṭhyāṃ ruddhvā dṛḍhaṃ dhmātā sattvaṃ muñcenmanaḥśilā // VRrs_3.98 //</p>
                    <note>manaḥśilāsattvapātana (2)</note>
                    <p>bhūnāgadhautasaubhāgyamadanaiśca vimarditaiḥ /</p>
                    <p>kāravallīdalāmbhobhirmūṣāṃ kṛtvātra nikṣipet // VRrs_3.99 //</p>
                    <p>śilāṃ kṣārāmlaniṣpiṣṭāṃ pradhamettadanantaram /</p>
                    <p>kokilādvayamātraṃ hi dhmānātsattvaṃ tyajatyasau // VRrs_3.100 //</p>
                    <note>añjana:: subtypes</note>
                    <p>sauvīramañjanaṃ proktaṃ rasāñjanamataḥ param /</p>
                    <p>srotoñjanaṃ tadanyacca puṣpāñjanakameva ca /</p>
                    <p>nīlāñjanaṃ ca teṣāṃ hi svarūpamiha varṇyate // VRrs_3.101 //</p>
                    <note>sauvīra</note>
                    <p>sauvīramañjanaṃ dhūmraṃ raktapittaharaṃ himam /</p>
                    <p>viṣahidhmākṣirogaghnaṃ vraṇaśodhanaropaṇam // VRrs_3.102 //</p>


                </div>
                <div type="commentary" n="Ṭīkā">
                    <head>Rasaratnasamuccayaṭīkā</head>
                    <p>sauvīraṃ kṛṣṇavarṇasurmā iti lokabhāṣāyām // VRrsṬī_3.102;1</p>
                </div>
                <div type="text">
                    <note>rasāñjana</note>
                    <p>rasāñjanaṃ ca pītābhaṃ viṣavaktragadāpaham /</p>
                    <p>śvāsahidhmāpahaṃ varṇyaṃ vātapittāsranāśanam // VRrs_3.103 //</p>


                </div>
                <div type="commentary" n="Ṭīkā">
                    <head>Rasaratnasamuccayaṭīkā</head>
                    <p>rasāñjanamiti // VRrsṬī_3.103;1</p>
                    <p>etad rasod iti brijabhāṣāyām uttaradeśe prasiddham // VRrsṬī_3.103;2</p>
                    <p>etad rītikiṭṭajanyaṃ dāruharidrākaṣāyājadugdhapākajanyaṃ tu rasāñjanam ityapi
                        vadanti // VRrsṬī_3.103;3</p>
                </div>
                <div type="text">
                    <note>srotoñjana</note>
                    <p>srotoñjanaṃ himaṃ snigdhaṃ kaṣāyaṃ svādu lekhanam /</p>
                    <p>netryaṃ hidhmāviṣachardikaphapittāsraroganut // VRrs_3.104 //</p>


                </div>
                <div type="commentary" n="Ṭīkā">
                    <head>Rasaratnasamuccayaṭīkā</head>
                    <p>srotoñjanamiti // VRrsṬī_3.104;1</p>
                    <p>śvetavarṇasurmā iti loke prasiddham // VRrsṬī_3.104;2</p>
                </div>
                <div type="text">
                    <note>puṣpāñjana</note>
                    <p>puṣpāñjanaṃ sitaṃ snigdhaṃ himaṃ sarvākṣiroganut /</p>
                    <p>atidurdharahidhmāghnaṃ viṣajvaragadāpaham // VRrs_3.105 //</p>


                </div>
                <div type="commentary" n="Ṭīkā">
                    <head>Rasaratnasamuccayaṭīkā</head>
                    <p>puṣpāñjanamiti // VRrsṬī_3.105;1</p>
                    <p>etad rītipuṣpajanyam // VRrsṬī_3.105;2</p>
                    <p>jastaphūl iti mahārāṣṭrabhāṣāyāṃ prasiddham // VRrsṬī_3.105;3</p>
                </div>
                <div type="text">
                    <note>nīlāñjana</note>
                    <p>nīlāñjanaṃ guru snigdhaṃ netryaṃ doṣatrayāpaham /</p>
                    <p>rasāyanaṃ suvarṇaghnaṃ lohamārdavakārakam // VRrs_3.106 //</p>


                </div>
                <div type="commentary" n="Ṭīkā">
                    <head>Rasaratnasamuccayaṭīkā</head>
                    <p>nīlāñjanamiti // VRrsṬī_3.106;1</p>
                    <p>nīlavarṇasurmā iti loke prasiddhaḥ // VRrsṬī_3.106;2</p>
                </div>
                <div type="text">
                    <note>añjana:: śodhana</note>
                    <p>añjanāni viśudhyanti bhṛṅgarājanijadravaiḥ // VRrs_3.107 //</p>
                    <note>añjana:: sattvapātana</note>
                    <p>manohvāsattvavat sattvam añjanānāṃ samāharet // VRrs_3.108 //</p>
                    <note>srotoñjana:: phys. properties</note>
                    <p>valmīkaśikharākāraṃ bhaṅge nīlotpaladyuti /</p>
                    <p>ghṛṣṭaṃ tu gairikacchāyaṃ srotojaṃ lakṣayedbudhaḥ // VRrs_3.109 //</p>


                </div>
                <div type="commentary" n="Bodhinī">
                    <head>Rasaratnasamuccayabodhinī</head>
                    <p>valmīkaśikharākāraṃ valmīkavat unnatāvanatabahuśikharaviśiṣṭam //
                        VRrsBo_3.109;1</p>
                </div>
                <div type="text">
                    <note>srotoñjana:: preparation for rasabandhana</note>
                    <p>gośakṛdrasamūtreṣu ghṛtakṣaudravasāsu ca /</p>
                    <p>bhāvitaṃ bahuśastacca śīghraṃ badhnāti sūtakam // VRrs_3.110 //</p>
                    <note>rasāñjana:: śodhana</note>
                    <p>sūryāvartādiyogena śuddhimeti rasāñjanam // VRrs_3.111 //</p>
                    <note>srotoñjana:: sattvapātana</note>
                    <p>rājāvartakavatsattvaṃ grāhyaṃ srotoñjanādapi // VRrs_3.112 //</p>
                    <note>kaṅkuṣṭha</note>
                    <p>himavatpādaśikhare kaṅkuṣṭhamupajāyate /</p>
                    <note>kaṅkuṣṭha:: subtypes</note>
                    <p>tatraikaṃ nālikākhyaṃ hi tadanyadreṇukaṃ matam // VRrs_3.113 //</p>
                    <note>nālika</note>
                    <p>pītaprabhaṃ guru snigdhaṃ śreṣṭhaṃ kaṅkuṣṭhamādimam /</p>
                    <note>reṇuka</note>
                    <p>śyāmapītaṃ laghu tyaktasattvaṃ neṣṭaṃ hi reṇukam // VRrs_3.114 //</p>
                    <note>kaṅkuṣṭha:: origin from diff. animals</note>
                    <p>kecidvadanti kaṅkuṣṭhaṃ sadyojātasya dantinaḥ /</p>
                    <p>varcaśca śyāmapītābhaṃ recanaṃ parikathyate // VRrs_3.115 //</p>
                    <p>katicit tejivāhānāṃ nālaṃ kaṅkuṣṭhasaṃjñakam /</p>


                </div>
                <div type="commentary" n="Ṭīkā">
                    <head>Rasaratnasamuccayaṭīkā</head>
                    <p>matāntaramāha katiciditi // VRrsṬī_3.116ab;1</p>
                    <p>katicidvadanti kiṃ tejivāhānāṃ prabalavegasāmarthyaviśiṣṭāśvānāṃ nālaṃ
                        sadyojātānāṃ teṣāṃ nābhinālaṃ kaṅkuṣṭhamiti // VRrsṬī_3.116ab;2</p>
                </div>
                <div type="text">

                    <p>vadanti śvetapītābhaṃ tadatīva virecanam // VRrs_3.116 //</p>


                </div>
                <div type="commentary" n="Ṭīkā">
                    <head>Rasaratnasamuccayaṭīkā</head>
                    <p>atha kramaprāptaṃ kaṅkuṣṭhaṃ varṇayati himavaditi // VRrsṬī_3.116;1</p>
                    <p>sa ca pītavarṇaḥ // VRrsṬī_3.116;2</p>
                    <p>ślakṣṇānekasacākacikyaphalakaviśiṣṭaḥ khanijaḥ kṣudrapāṣāṇaḥ prāṇijaśca //
                        VRrsṬī_3.116;3</p>
                    <p>ubhayamapi dvividhaṃ nalikā reṇukaśceti khanijabhedau // VRrsṬī_3.116;4</p>
                </div>
                <div type="text">

                    <p>rase rasāyanaṃ śreṣṭhaṃ niḥsattvaṃ bahuvaikṛtam // VRrs_3.117 //</p>
                    <note>kaṅkuṣṭha:: medic. properties</note>
                    <p>kaṅkuṣṭhaṃ tiktakaṭukaṃ vīryoṣṇaṃ cātirecanam /</p>
                    <p>vraṇodāvartaśūlārtigulmaplīhagudārtinut // VRrs_3.118 //</p>
                    <note>mahārasa, uparasa:: śodhana, sattvapātana</note>
                    <p>sūryāvartakakadalī vandhyā kośātakī ca suradālī /</p>
                    <p>śigruśca vajrakando niraṅkaṇā kākamācī ca // VRrs_3.119 //</p>
                    <p>āsāmekarasena tu lavaṇakṣārāmlabhāvitaṃ bahuśaḥ /</p>
                    <p>śudhyanti rasoparasā dhmātā muñcanti sattvāni // VRrs_3.120 //</p>
                    <note>kaṅkuṣṭha:: śodhana</note>
                    <p>kaṅkuṣṭhaṃ śuddhimāyāti tridhā śuṇṭhyambubhāvitam // VRrs_3.121 //</p>
                    <note>kaṅkuṣṭha:: sattvapātana</note>
                    <p>sattvākarṣo +asya na prokto yasmātsattvamayaṃ hi tat // VRrs_3.122 //</p>
                    <p>bhajedenaṃ virekārthaṃ grāhibhiryavamātrayā /</p>
                    <p>nāśayedāmapūrtiṃ ca virecya kṣaṇamātrataḥ // VRrs_3.123 //</p>
                    <p>bhakṣitaḥ saha tāmbūlairviricyāsūnvināśayet // VRrs_3.124 //</p>
                    <p>barburīmūlikākvāthajīrasaubhāgyakaṃ samam /</p>
                    <p>kaṅkuṣṭhaṃ viṣanāśāya bhūyo bhūyaḥ pibennaraḥ // VRrs_3.125 //</p>


                </div>
                <div type="commentary" n="Bodhinī">
                    <head>Rasaratnasamuccayabodhinī</head>
                    <p>gaurīpāṣāṇaḥ śuklapāṣāṇaḥ phulkhaḍi iti loke // VRrsBo_3.125;1</p>

                    <p>$</p>
                </div>
                <div type="commentary" n="Ṭīkā">
                    <head>Rasaratnasamuccayaṭīkā</head>
                    <p>kampillaḥ kṣudrapāṣāṇaviśeṣaḥ kapileti nāmnā loke prasiddho gaurīpāṣāṇo
                        dāruṇaviṣarūpo+ayaṃ pāṣāṇaviśeṣaḥ somala iti mahārāṣṭrabhāṣāyāṃ prasiddhaḥ
                        // VRrsṬī_3.125;1</p>
                </div>
                <div type="text">
                    <note>sādhāraṇarasāḥ</note>
                    <p>kampillaścapalo gaurīpāṣāṇo navasārakaḥ /</p>


                </div>
                <div type="commentary" n="Bodhinī">
                    <head>Rasaratnasamuccayabodhinī</head>
                    <p>vahnijāraḥ svanāmakhyātaḥ paścimasāgarasambhūta auṣadhiviśeṣaḥ //
                        VRrsBo_3.126ab;1</p>

                    <p>$</p>
                </div>
                <div type="commentary" n="Ṭīkā">
                    <head>Rasaratnasamuccayaṭīkā</head>
                    <p>agnijāro bahir arṇavojjhito viśiṣṭanakrajarāyuḥ // VRrsṬī_3.126ab;1</p>
                </div>
                <div type="text">

                    <p>kapardo vahnijāraśca girisindūrahiṅgulau // VRrs_3.126 //</p>


                </div>
                <div type="commentary" n="Ṭīkā">
                    <head>Rasaratnasamuccayaṭīkā</head>
                    <p>girisindūraḥ parvatapāṣāṇodare raktavarṇaḥ padārthaviśeṣaḥ //
                        VRrsṬī_3.126;1</p>
                    <p>hiṅgulaścūrṇapāradaḥ svanāmnaiva loke prasiddhaḥ // VRrsṬī_3.126;2</p>

                    <p>$</p>
                </div>
                <div type="commentary" n="Bodhinī">
                    <head>Rasaratnasamuccayabodhinī</head>
                    <p>mṛddāraśṛṅgaṃ sīsakasamutpannaḥ pārvatīyadhātuviśeṣaḥ // VRrsBo_3.126;1</p>

                    <p>$</p>
                </div>
                <div type="commentary" n="Ṭīkā">
                    <head>Rasaratnasamuccayaṭīkā</head>
                    <p>moddāraśṛṅgaṃ murdāíśiṃgeti loke prasiddham // VRrsṬī_3.126;1</p>
                </div>
                <div type="text">

                    <p>modāraśṛṅgam ityaṣṭau sādhāraṇarasāḥ smṛtāḥ /</p>
                    <p>rasasiddhakarāḥ proktā nāgārjunapuraḥsaraiḥ // VRrs_3.127 //</p>


                </div>
                <div type="commentary" n="Bodhinī">
                    <head>Rasaratnasamuccayabodhinī</head>
                    <p>candrikāḍhyaḥ cākacakyaviśiṣṭaḥ sacandrābhravad ujjvalakaṇābahulaḥ ityarthaḥ
                        // VRrsBo_3.127;1</p>
                </div>
                <div type="text">
                    <note>kampillakaḥ</note>
                    <p>iṣṭikācūrṇasaṃkāśaścandrikāḍhyo +atirecanaḥ /</p>
                    <p>saurāṣṭradeśe cotpannaḥ sa hi kampillakaḥ smṛtaḥ // VRrs_3.128 //</p>
                    <note>kampilla:: medic. properties</note>
                    <p>pittavraṇādhmānavibandhanighnaḥ śleṣmodarārtikṛmigulmavairī /</p>
                    <p>mūlāmaśophajvaraśūlahārī kampillako recyagadāpahārī // VRrs_3.129 //</p>
                    <note>gaurīpāṣāṇakaḥ</note>
                    <p>gaurīpāṣāṇakaḥ pīto vikaṭo hatacūrṇakaḥ /</p>
                    <p>sphaṭikābhaśca śaṅkhābho haridrābhas trayaḥ smṛtāḥ // VRrs_3.130 //</p>


                </div>
                <div type="commentary" n="Bodhinī">
                    <head>Rasaratnasamuccayabodhinī</head>
                    <p>gaurīpāṣāṇasya paryāyān varṇabhedena traividhyaṃ cāha gaurīti //
                        VRrsBo_3.130;1</p>
                    <p>pītavikaṭahatacūrṇakāḥ iti ime trayaḥ paryāyāḥ // VRrsBo_3.130;2</p>
                    <p>pūrva iti // VRrsBo_3.130;3</p>
                    <p>pūrvaḥ pūrvaḥ haridrābhagaurīpāṣāṇāt śaṅkhābhaḥ śaṅkhābhapāṣāṇāt sphaṭikābhaḥ
                        śreṣṭhaḥ // VRrsBo_3.130;4</p>

                    <p>$</p>
                </div>
                <div type="commentary" n="Ṭīkā">
                    <head>Rasaratnasamuccayaṭīkā</head>
                    <p>trividhasya tasya svarūpamāha yaḥ kiṃcit pītavarṇo vikaṭakarāla āhataḥ
                        saṃcūrṇarūpo bhavati sa gaurīpāṣāṇa ityucyate // VRrsṬī_3.130;1</p>
                    <p>ayam eva sphaṭikasamānacākacikyaviśiṣṭaḥ // VRrsṬī_3.130;2</p>
                    <p>etad viśeṣaṇaṃ dvitīyabhedasyāpi sambhavati // VRrsṬī_3.130;3</p>
                    <p>dvitīyaḥ śaṅkhābhaḥ so+api cākacikyaviśiṣṭaḥ // VRrsṬī_3.130;4</p>
                    <p>tṛtīyabhedāpanno yaḥ sa tu haridrābho haridrāsamānaḥ pūrṇapītavarṇaḥ //
                        VRrsṬī_3.130;5</p>
                    <p>trividhamadhya uttarottarāt pūrvapūrvaḥ śreṣṭhaḥ // VRrsṬī_3.130;6</p>
                </div>
                <div type="text">
                    <note>gaurīpāṣāṇa:: śodhana</note>
                    <p>pūrvaṃ pūrvaṃ guṇaiḥ śreṣṭhaḥ kāravallīphale kṣipet /</p>
                    <p>svedayeddhaṇḍikāmadhye śuddho bhavati mūṣakaḥ // VRrs_3.131 //</p>
                    <note>gaurīpāṣāṇa:: sattvapātana</note>
                    <p>tālavadgrāhayetsattvaṃ śuddhaṃ śubhraṃ prayojayet // VRrs_3.132 //</p>
                    <note>gaurīpāṣāṇa:: medic. properties</note>
                    <p>rasabandhakaraḥ snigdho doṣaghno rasavīryakṛt // VRrs_3.133 //</p>
                    <note>navasāra:: production</note>
                    <p>karīrapīlukāṣṭheṣu pacyamāneṣu codbhavaḥ /</p>
                    <p>kṣāro +asau navasāraḥ syāccūlikālavaṇābhidhaḥ // VRrs_3.134 //</p>
                    <p>iṣṭikādahane jātaṃ pāṇḍuraṃ lavaṇaṃ laghu /</p>
                    <p>taduktaṃ navasārākhyaṃ cūlikālavaṇaṃ ca tat // VRrs_3.135 //</p>
                    <note>navasāra:: alchem. properties</note>
                    <p>rasendrajāraṇaṃ lohadrāvaṇaṃ jaṭharāgnikṛt /</p>
                    <note>navasāra:: medic. properties</note>
                    <p>gulmaplīhāsyaśoṣaghnaṃ bhuktamāṃsādijāraṇam /</p>
                    <p>viḍākhyaṃ ca tridoṣaghnaṃ cūlikālavaṇam matam // VRrs_3.136 //</p>
                    <note>varāṭikā</note>
                    <p>pītābhā granthikā pṛṣṭhe dīrghavṛttā varāṭikā /</p>
                    <p>rasavaidyairvinirdiṣṭā sā carācarasaṃjñikā // VRrs_3.137 //</p>
                    <note>varāṭika:: weight</note>
                    <p>sārdhaniṣkabharā śreṣṭhā niṣkabhārā ca madhyamā /</p>
                    <p>pādonaniṣkabhārā ca kaniṣṭhā parikīrtitā // VRrs_3.138 //</p>
                    <note>varāṭikā:: medic. properties</note>
                    <p>pariṇāmādiśūlaghnī grahaṇīkṣayanāśinī /</p>
                    <p>kaṭūṣṇā dīpanī vṛṣyā netryā vātakaphāpahā /</p>
                    <note>varāṭikā:: alchem. properties</note>
                    <p>rasendrajāraṇe proktā viḍadravyeṣu śasyate // VRrs_3.139 //</p>
                    <note>varāṭikā:: medic. properties of bad specimens</note>
                    <p>tadanye tu varāṭāḥ syur guravaḥ śleṣmapittalāḥ // VRrs_3.140 //</p>
                    <note>varāṭikā:: śodhana</note>
                    <p>varāṭāḥ kāñjike svinnā yāmācchuddhimavāpnuyuḥ // VRrs_3.141 //</p>
                    <note>agnijāra</note>
                    <p>samudreṇāgninakrasya jarāyur bahirujjhitaḥ /</p>
                    <p>saṃśuṣko bhānutāpena so +agnijāra iti smṛtaḥ // VRrs_3.142 //</p>
                    <note>agnijāra:: medic. properties</note>
                    <p>agnijārastridoṣaghno dhanurvātādivātanut /</p>
                    <p>vardhano rasavīryasya dīpano jāraṇastathā // VRrs_3.143 //</p>
                    <note>agnijāra:: śodhana</note>
                    <p>tad abdhikṣārasaṃśuddhaṃ tasmācchuddhirna hīṣyate // VRrs_3.144 //</p>
                    <note>girisindūra</note>
                    <p>mahāgiriṣu cālpīyaḥpāṣāṇāntaḥsthito rasaḥ /</p>
                    <p>śuṣkaśoṇaḥ sa nirdiṣṭo girisindūrasaṃjñayā // VRrs_3.145 //</p>


                </div>
                <div type="commentary" n="Bodhinī">
                    <head>Rasaratnasamuccayabodhinī</head>
                    <p>girisindūrasya svarūpalakṣaṇam āha maheti // VRrsBo_3.145;1</p>
                    <p>himālayādibṛhatparvatāntarvartikṣudrapāṣāṇadvayamadhyanisṛtaḥ
                        raktavarṇarasaviśeṣaḥ śuṣkībhūtaḥ girisindūra iti khyātaḥ //
                        VRrsBo_3.145;2</p>

                    <p>$</p>
                </div>
                <div type="commentary" n="Ṭīkā">
                    <head>Rasaratnasamuccayaṭīkā</head>
                    <p>atha girisindūram āha mahāgiriṣviti // VRrsṬī_3.145;1</p>
                    <p>alpīyo+atyalpaḥ // VRrsṬī_3.145;2</p>
                    <p>ayaṃ loke prāyo nopalabhyate // VRrsṬī_3.145;3</p>
                    <p>kecittu kāmiyāṃ sindūra iti nāmnā prasiddho+ayaṃ padārtho+atiraktavarṇa iti
                        vadanti // VRrsṬī_3.145;4</p>
                    <p>loke+atiprasiddhastu nāgasaṃbhava eva // VRrsṬī_3.145;5</p>
                    <p>sa eva cātra grāhya iti rāvaṇamatam // VRrsṬī_3.145;6</p>
                    <p>sindūro nāgasaṃbhava iti tadvacanāditi // VRrsṬī_3.145;7</p>
                </div>
                <div type="text">
                    <note>girisindūra:: medic. properties</note>
                    <p>tridoṣaśamanam bhedi rasabandhanamagrimam /</p>
                    <p>dehalohakaraṃ netryaṃ girisindūramīritam // VRrs_3.146 //</p>
                    <note>hiṅgula</note>
                    <p>hiṅgulaḥ śukatuṇḍākhyo haṃsapākastathāparaḥ // VRrs_3.147 //</p>
                    <note>hiṅgula:: śukatuṇḍa</note>
                    <p>prathamo +alpaguṇastatra carmāraḥ sa nigadyate // VRrs_3.148 //</p>
                    <note>hiṅgula:: haṃsapāka</note>
                    <p>śvetarekhaḥ pravālābho haṃsapākaḥ sa īritaḥ // VRrs_3.149 //</p>


                </div>
                <div type="commentary" n="Ṭīkā">
                    <head>Rasaratnasamuccayaṭīkā</head>
                    <p>athoddeśakramaprāptaṃ hiṅgulaṃ varṇayati hiṅgula iti // VRrsṬī_3.149;1</p>
                    <p>ayaṃ rasaḥ pāradakhanijamṛdviśeṣaḥ // VRrsṬī_3.149;2</p>
                    <p>ata eva prathamādhyāya uktam /</p>
                    <p>tāṃ mṛdaṃ pātanāyantre pātayanti rasaṃ tataḥ /</p>
                    <p>iti // VRrsṬī_3.149;3</p>
                    <p>kṛtrimo+api loke dṛśyate pāradagandhakanavasāgarapākajanyaḥ //
                        VRrsṬī_3.149;4</p>
                    <p>khanijo+ayaṃ dvividhaḥ // VRrsṬī_3.149;5</p>
                    <p>tasya cottamasya lakṣaṇamāha śvetareṣa iti // VRrsṬī_3.149;6</p>
                    <p>sa ca haṃsapāka iti nāmnā kathitaḥ pākena vyavasthitaḥ // VRrsṬī_3.149;7</p>
                    <p>śvetaraktavarṇaviśiṣṭatvāt // VRrsṬī_3.149;8</p>
                    <p>ayaṃ uttamaḥ // VRrsṬī_3.149;9</p>
                    <p>prathamastu hīnaśvetareṣo+alpaguṇaḥ // VRrsṬī_3.149;10</p>
                    <p>sa tu carmāra iti nigadyate // VRrsṬī_3.149;11</p>
                </div>
                <div type="text">
                    <note>hiṅgula:: medic. properties</note>
                    <p>hiṅgulaḥ sarvadoṣaghno dīpano +atirasāyanaḥ /</p>
                    <p>sarvarogaharo vṛṣyo jāraṇāyātiśasyate // VRrs_3.150 //</p>
                    <note>hiṅgulākṛṣṭa</note>
                    <p>etasmādāhṛtaḥ sūto jīrṇagandhasamo guṇaiḥ // VRrs_3.151 //</p>
                    <note>hiṅgulākṛṣṭa:: śodhana</note>
                    <p>saptakṛtvārdrakadrāvairlakucasyāmbunāpi vā /</p>
                    <p>śoṣito bhāvayitvā ca nirdoṣo jāyate khalu // VRrs_3.152 //</p>
                    <note>hiṅgula:: gold-production</note>
                    <p>kimatra citraṃ daradaḥ subhāvitaḥ kṣīreṇa meṣyā bahuśo +amlavargaiḥ /</p>
                    <p>evaṃ suvarṇaṃ bahugharmatāpitaṃ karoti sākṣādvarakuṅkumaprabham // VRrs_3.153
                        //</p>
                    <note>hiṅgula:: sattvapātana</note>
                    <p>daradaḥ pātanāyantre pātitaśca jalāśraye /</p>
                    <p>tatsattvaṃ sūtasaṃkāśaṃ pātayennātra saṃśayaḥ // VRrs_3.154 //</p>
                    <note>mṛddāraśṛṅgaka</note>
                    <p>sadalaṃ pītavarṇaṃ ca bhavedgurjaramaṇḍale /</p>
                    <p>arbudasya gireḥ pārśve jātaṃ mṛddāraśṛṅgakam // VRrs_3.155 //</p>


                </div>
                <div type="commentary" n="Bodhinī">
                    <head>Rasaratnasamuccayabodhinī</head>
                    <p>mṛddāraśṛṅgasya lakṣaṇam utpattisthānaṃ cāha sadalamiti // VRrsBo_3.155;1</p>
                    <p>vaṃśapattraharitālavat paṭalaviśiṣṭam // VRrsBo_3.155;2</p>
                    <p>mṛddāraśṛṅgasya paryāyādikaṃ nighaṇṭvādau anyatra vā kutrāpi granthe na
                        paridṛśyate paraṃ tu asmaddeśe yanmudrāśaṅkha iti nāmnā prasiddhaṃ
                        paścimadeśe tat murdārśiṅ iti nāmnā tatratyairabhidhīyate ato manye
                        mṛddāraśṛṅgakaṃ mudrāśaṅkha eva iti // VRrsBo_3.155;3</p>

                    <p>$</p>
                </div>
                <div type="commentary" n="Ṭīkā">
                    <head>Rasaratnasamuccayaṭīkā</head>
                    <p>gurjaramaṇḍale gurjaradeśe // VRrsṬī_3.155;1</p>
                    <p>arbudagireḥ pārśve nāgakhanisthānabhūte ca jātam utpannaṃ yad viśiṣṭaṃ
                        kṣudrapāṣāṇātmakaṃ dravyaṃ sadalapītavarṇātmakaṃ tanmṛddāraśṛṅganāmnā
                        prathitaṃ bhavet // VRrsṬī_3.155;2</p>
                    <p>tadguṇānāha sīsasattvamiti // VRrsṬī_3.155;3</p>
                    <p>sīsasattvasyopādānaṃ kāraṇam // VRrsṬī_3.155;4</p>
                </div>
                <div type="text">
                    <note>mṛddāraśṛṅga:: medic. properties</note>
                    <p>sīsasattvaṃ guru śleṣmaśamanaṃ puṃgadāpaham /</p>
                    <p>rasabandhanamutkṛṣṭaṃ keśarañjanamuttamam // VRrs_3.156 //</p>
                    <note>sādhāraṇarasa:: śodhana</note>
                    <p>sādhāraṇarasāḥ sarve mātuluṅgārdrakāmbunā /</p>
                    <p>trirātraṃ bhāvitāḥ śuṣkā bhaveyurdoṣavarjitāḥ // VRrs_3.157 //</p>
                    <p>yāni kāni ca sattvāni tāni śudhyantyaśeṣataḥ /</p>
                    <p>dhmātāni śuddhivargeṇa milanti ca parasparam // VRrs_3.158 //</p>
                    <p>iti karavālabhairavaḥ /</p>
                    <note>rājāvarta</note>
                    <p>rājāvarto +alparaktorunīlikāmiśritaprabhaḥ /</p>
                    <p>gurutvamasṛṇaḥ śreṣṭhastadanyo madhyamaḥ smṛtaḥ // VRrs_3.159 //</p>
                    <note>rājāvarta:: medic. properties</note>
                    <p>pramehakṣayadurnāmapāṇḍuśleṣmānilāpahaḥ /</p>
                    <p>dīpanaḥ pācano vṛṣyo rājāvarto rasāyanaḥ // VRrs_3.160 //</p>
                    <note>rājāvarta:: śodhana</note>
                    <p>nimbudravaiḥ sagomūtraiḥ sakṣāraiḥ sveditāḥ khalu /</p>
                    <p>dvitrivāreṇa śudhyanti rājāvartādidhātavaḥ // VRrs_3.161 //</p>
                    <note>rājāvarta:: śodhana</note>
                    <p>śirīṣapuṣpārdrarasai rājāvartaṃ viśodhayet // VRrs_3.162 //</p>
                    <note>rājāvarta:: māraṇa</note>
                    <p>luṅgāmbugandhakopeto rājāvarto vicūrṇitaḥ /</p>
                    <p>puṭanātsaptavāreṇa rājāvarto mṛto bhavet // VRrs_3.163 //</p>
                    <note>rājāvarta:: sattvapātana</note>
                    <p>rājāvartasya cūrṇaṃ tu kunaṭīghṛtamiśritam /</p>
                    <p>vipacedāyase pātre mahiṣīkṣīrasaṃyutam // VRrs_3.164 //</p>
                    <p>saubhāgyapañcagavyena piṇḍībaddhaṃ tu jārayet /</p>
                    <p>dhmāpitaṃ khadirāṅgāraiḥ sattvaṃ muñcati śobhanam // VRrs_3.165 //</p>
                    <note>gairika:: śodhana</note>
                    <p>anena kramayogena gairikaṃ vimalaṃ bhavet /</p>
                    <note>gairika:: sattvapātana</note>
                    <p>kramāt pītaṃ ca raktaṃ ca sattvaṃ patati śobhanam // VRrs_3.166 //</p>
                </div>

            </div>
            <div type="adhyāya">
                <head>Adhyāya 4</head>
                <div type="text">
                    <note>maṇayaḥ</note>
                    <p>maṇayo +api ca vijñeyāḥ sūtabandhasya kārakāḥ // VRrs_4.1 //</p>
                    <p>vaikrāntaḥ sūryakāntaśca hīrakaṃ mauktikaṃ maṇiḥ // VRrs_4.2 //</p>


                </div>
                <div type="commentary" n="Ṭīkā">
                    <head>Rasaratnasamuccayaṭīkā</head>
                    <p>rājāvarto rāuṭī iti brijabhāṣāyām // VRrsṬī_4.2;1</p>

                    <p>candrakāntastathā caiva rājāvartaśca saptamaḥ /</p>


                </div>
                <div type="commentary" n="Ṭīkā">
                    <head>Rasaratnasamuccayaṭīkā</head>
                    <p>garuḍodgārakaṃ tārkṣyaṃ marakata ityaparaparyāyadvayam // VRrsṬī_4.3ab;1</p>
                    <p>pannā iti loke prasiddham // VRrsṬī_4.3ab;2</p>
                </div>
                <div type="text">

                    <p>garuḍodgārakaścaiva jñātavyā maṇayastvamī // VRrs_4.3 //</p>

                </div>
                <div type="commentary" n="Ṭīkā">
                    <head>Rasaratnasamuccayaṭīkā</head>
                    <p>puṣparāgaṃ pukhrāj iti loke prasiddham // VRrsṬī_4.4ab;1</p>

                    <p>$</p>
                </div>
                <div type="commentary" n="Ṭīkā">
                    <head>Rasaratnasamuccayaṭīkā</head>
                    <p>mahānīlamindranīlam // VRrsṬī_4.4ab;1</p>

                    <p>$</p>
                </div>
                <div type="commentary" n="Ṭīkā">
                    <head>Rasaratnasamuccayaṭīkā</head>
                    <p>padmarāgaṃ māṇikyam // VRrsṬī_4.4ab;1</p>
                </div>
                <div type="text">

                    <p>puṣparāgaṃ mahānīlaṃ padmarāgaṃ pravālakam /</p>


                </div>
                <div type="commentary" n="Ṭīkā">
                    <head>Rasaratnasamuccayaṭīkā</head>
                    <p>vaiḍūryaṃ tad yadākāśe sajalameghaśabdād aṅkuraviśiṣṭaṃ bhavati //
                        VRrsṬī_4.4ab;1</p>
                    <p>ata evāsyābhraloham iti paryāyāntaram // VRrsṬī_4.4ab;2</p>
                    <p>etat pirojā iti loke prasiddham // VRrsṬī_4.4ab;3</p>
                </div>
                <div type="text">

                    <p>vaiḍūryaṃ ca tathā nīlamete ca maṇayo matāḥ /</p>
                    <p>yatnataḥ saṃgrahītavyā rasabandhasya kāraṇāt // VRrs_4.4 //</p>
                    <note>pañcaratna (?)</note>
                    <p>padmarāgendranīlākhyau tathā marakatottamaḥ /</p>
                    <p>puṣparāgaḥ savajrākhyaḥ pañca ratnavarāḥ smṛtāḥ // VRrs_4.5 //</p>
                    <note>jewels:: navagraha</note>
                    <p>māṇikyamuktāphalavidrumāṇi tārkṣyaṃ ca puṣpaṃ bhiduraṃ ca nīlam /</p>
                    <p>gomedakaṃ cātha vidūrakaṃ ca krameṇa ratnāni navagrahāṇām // VRrs_4.6 //</p>
                    <p>grahānumaitryā kuruvindapuṣpapravālamuktāphalatārkṣyavajram /</p>
                    <p>nīlākhyagomedavidūrakaṃ ca krameṇa mudrādhṛtamiṣṭasiddhyai // VRrs_4.7 //</p>
                    <p>rase rasāyane dāne dhāraṇe devatārcane /</p>
                    <p>surakṣyāṇi sujātīni ratnānyuktāni siddhaye // VRrs_4.8 //</p>
                    <note>māṇikya</note>
                    <p>māṇikyaṃ padmarāgākhyaṃ dvitīyaṃ nīlagandhi ca // VRrs_4.9 //</p>
                    <note>māṇikya:: parīkṣā</note>
                    <p>kuśeśayadalacchāyaṃ svacchaṃ snigdhaṃ mahatsphuṭam /</p>
                    <p>vṛttāyataṃ samaṃ gātraṃ māṇikyaṃ śreṣṭhamucyate // VRrs_4.10 //</p>
                    <note>māṇikya:: nīlagandhi</note>
                    <p>nīlaṃ gaṅgāmbusambhūtaṃ nīlagarbhāruṇacchavi /</p>
                    <p>pūrvamāṇikyavacchreṣṭhamāṇikyaṃ nīlagandhi tat // VRrs_4.11 //</p>
                    <note>māṇikya:: parīkṣā</note>
                    <p>randhrakārkaśyamālinyaraukṣyāvaiśadyasaṃyutam /</p>
                    <p>cipiṭaṃ laghu vakraṃ ca māṇikyaṃ duṣṭamaṣṭadhā // VRrs_4.12 //</p>
                    <note>māṇikya:: medic. properties</note>
                    <p>māṇikyaṃ dīpanaṃ vṛṣyaṃ kaphavātakṣayārtinut /</p>
                    <p>bhūtavetālapāpaghnaṃ karmajavyādhināśanam // VRrs_4.13 //</p>
                    <note>mauktika:: parīkṣā</note>
                    <p>hlādi śvetaṃ laghu snigdhaṃ raśmivannirmalaṃ mahat /</p>
                    <p>khyātaṃ toyaprabhaṃ vṛttaṃ mauktikaṃ navadhā śubham // VRrs_4.14 //</p>


                </div>
                <div type="commentary" n="Bodhinī">
                    <head>Rasaratnasamuccayabodhinī</head>
                    <p>toyaprabhaṃ jalābhaṃ yatra tiṣṭhati tatra dūrato jalabhramotpādakam ityarthaḥ
                        yadvā jalavat taralacchāyaṃ lāvaṇyaviśiṣṭam iti yāvat // VRrsBo_4.14;1</p>
                </div>
                <div type="text">
                    <note>mauktika:: medic. properties</note>
                    <p>muktāphalaṃ laghu himaṃ madhuraṃ ca kāntidṛṣṭyagnipuṣṭikaraṇaṃ viṣahāri bhedi
                        /</p>
                    <p>vīryapradaṃ jalanidherjanitā ca śuktirdīptā ca paktirujamāśu haredavaśyam //
                        VRrs_4.15 //</p>


                </div>
                <div type="commentary" n="Bodhinī">
                    <head>Rasaratnasamuccayabodhinī</head>
                    <p>nirjalaṃ nirjaḍaṃ ḍalayor aikyāt aśiśiramityarthaḥ uṣṇamiti yāvad yadvā
                        vicchāyaṃ dṛśyate ca lāvaṇye jalaśabdopacāraḥ muktāphalasya taralacchāyā eva
                        lāvaṇyaśabdabodhikā yaduktaṃ /</p>
                    <p>muktāphaleṣu chāyāyāstaralatvam ivāntarā /</p>
                    <p>pratibhāti yadaṅgeṣu tallāvaṇyam ihocyate // VRrsBo_4.15;1</p>
                    <p>iti // VRrsBo_4.15;2</p>
                    <p>atra jalaśabdena muktāphalagatataralacchāyā bodhyā // VRrsBo_4.15;3</p>
                </div>
                <div type="text">
                    <note>mauktika:: parīkṣā:: bad quality</note>
                    <p>rūkṣāṅgaṃ nirjalaṃ śyāvaṃ tāmrābhaṃ lavaṇopamam /</p>


                </div>
                <div type="commentary" n="Bodhinī">
                    <head>Rasaratnasamuccayabodhinī</head>
                    <p>vikaṭaṃ viṣamagātram // VRrsBo_4.16ab;1</p>
                </div>
                <div type="text">

                    <p>ardhaśubhraṃ ca vikaṭaṃ granthilaṃ mauktikaṃ tyajet // VRrs_4.16 //</p>
                    <note>mauktika:: medic. properties</note>
                    <p>kaphapittakṣayadhvaṃsi kāsaśvāsāgnimāndyanut /</p>
                    <p>puṣṭidaṃ vṛṣyamāyuṣyaṃ dāhaghnaṃ mauktikaṃ matam // VRrs_4.17 //</p>
                    <note>pravāla:: parīkṣā:: good quality</note>
                    <p>pakvabimbaphalacchāyaṃ vṛttāyatamavakrakam /</p>
                    <p>snigdhamavraṇakaṃ sthūlaṃ pravālaṃ saptadhā śubham // VRrs_4.18 //</p>


                </div>
                <div type="commentary" n="Bodhinī">
                    <head>Rasaratnasamuccayabodhinī</head>
                    <p>pāṇḍuraṃ śvetapītamiśravarṇam // VRrsBo_4.18;1</p>

                    <p>$</p>
                </div>
                <div type="commentary" n="Bodhinī">
                    <head>Rasaratnasamuccayabodhinī</head>
                    <p>dhūsaraṃ śvetakṛṣṇamiśravarṇam // VRrsBo_4.18;1</p>
                </div>
                <div type="text">
                    <note>pravāla:: parīkṣā:: bad quality</note>
                    <p>pāṇḍuraṃ dhūsaraṃ sūkṣmaṃ savraṇaṃ kaṇḍarānvitam /</p>


                </div>
                <div type="commentary" n="Ṭīkā">
                    <head>Rasaratnasamuccayaṭīkā</head>
                    <p>kaṇḍarānvitaṃ sirāvṛtam // VRrsṬī_4.19ab;1</p>
                </div>
                <div type="text">

                    <p>nirbhāraṃ śulbavarṇaṃ ca pravālaṃ neṣyate +aṣṭadhā // VRrs_4.19 //</p>
                    <note>pravāla:: medic. properties</note>
                    <p>kṣayapittāsrakāsaghnaṃ dīpanaṃ pācanaṃ laghu /</p>
                    <p>viṣabhūtādiśamanaṃ vidrumaṃ netraroganut // VRrs_4.20 //</p>
                    <note>tārkṣya:: parīkṣā:: good quality</note>
                    <p>haridvarṇaṃ guru snigdhaṃ sphuradraśmicayaṃ śubham /</p>
                    <p>masṛṇaṃ bhāsuraṃ tārkṣyaṃ gātraṃ saptaguṇaṃ matam // VRrs_4.21 //</p>
                    <note>tārkṣya:: parīkṣā:: bad quality</note>
                    <p>kapilaṃ karkaśaṃ nīlaṃ pāṇḍu kṛṣṇaṃ ca lāghavam /</p>
                    <p>cipiṭaṃ vikaṭaṃ kṛṣṇaṃ rūkṣaṃ tārkṣyaṃ na śasyate // VRrs_4.22 //</p>
                    <note>tārkṣya:: medic. properties</note>
                    <p>jvaracchardiviṣaśvāsasaṃnipātāgnimāndyanut /</p>
                    <p>durnāmapāṇḍuśophaghnaṃ tārkṣyamojovivardhanam // VRrs_4.23 //</p>
                    <note>puṣparāga:: parīkṣā</note>
                    <p>puṣparāgaṃ guru svacchaṃ snigdhaṃ sthūlaṃ samaṃ mṛdu /</p>
                    <p>karṇikāraprasūnābhaṃ masṛṇaṃ śubhamaṣṭadhā // VRrs_4.24 //</p>
                    <note>puṣparāga:: parīkṣā:: bad quality</note>
                    <p>niṣprabhaṃ karkaśaṃ rūkṣaṃ pītaṃ śyāmaṃ natonnatam /</p>
                    <p>kapiśaṃ kapilaṃ pāṇḍu puṣparāgaṃ parityajet // VRrs_4.25 //</p>
                    <note>puṣparāga:: medic. properties</note>
                    <p>puṣparāgaṃ viṣacchardikaphavātāgnimāndyanut /</p>
                    <p>dāhakuṣṭhāsraśamanaṃ dīpanaṃ pācanaṃ laghu // VRrs_4.26 //</p>
                    <note>vajra:: subtypes</note>
                    <p>vajraṃ ca trividhaṃ proktaṃ naro nārī napuṃsakam /</p>
                    <p>pūrvaṃ pūrvamiha śreṣṭhaṃ rasavīryavipākataḥ // VRrs_4.27 //</p>


                </div>
                <div type="commentary" n="Bodhinī">
                    <head>Rasaratnasamuccayabodhinī</head>
                    <p>aṣṭaphalakam aṣṭadhāram astrādīnām agrabhāgavat sūkṣmāgram ityarthaḥ //
                        VRrsBo_4.27;1</p>
                </div>
                <div type="text">
                    <note>puṃvajra</note>
                    <p>aṣṭāsraṃ vāṣṭaphalakaṃ ṣaṭkoṇamatibhāsuram /</p>
                    <p>ambudendradhanurvāritaraṃ puṃvajramucyate // VRrs_4.28 //</p>
                    <note>strīvajra</note>
                    <p>tadeva cipiṭākāraṃ strīvajraṃ vartulāyatam /</p>
                    <note>napuṃsaka</note>
                    <p>vartulaṃ kuṇṭhakoṇāgraṃ kiṃcidguru napuṃsakam // VRrs_4.29 //</p>
                    <p>strīpuṃnapuṃsakaṃ vajraṃ yojyaṃ strīpuṃnapuṃsake /</p>
                    <p>vyatyāsānnaiva phaladaṃ puṃvajreṇa vinā kvacit // VRrs_4.30 //</p>
                    <note>vajra:: subtypes:: color</note>
                    <p>śvetādivarṇabhedena tadekaikaṃ caturvidham /</p>
                    <p>brahmakṣatriyaviṭśūdraṃ svasvavarṇaphalapradam // VRrs_4.31 //</p>
                    <p>uttamottamavarṇaṃ hi nīcavarṇaphalapradam /</p>
                    <p>nyāyo +ayaṃ bhairaveṇoktaḥ padārtheṣvakhileṣvapi // VRrs_4.32 //</p>
                    <note>vajra:: medic. properties</note>
                    <p>āyuḥpradaṃ jhaṭiti sadguṇadaṃ ca vṛṣyaṃ doṣatrayapraśamanam sakalāmayaghnam
                        /</p>
                    <p>sūtendrabandhavadhasadguṇakṛtpradīpanaṃ mṛtyuṃjayaṃ tadamṛtopamameva vajram
                        // VRrs_4.33 //</p>
                    <note>jewels:: 5 doṣas</note>
                    <p>gauratrāsaśca binduśca rekhā ca jalagarbhatā /</p>
                    <p>sarvaratneṣvamī pañca doṣāḥ sādhāraṇā matāḥ /</p>


                </div>
                <div type="commentary" n="Ṭīkā">
                    <head>Rasaratnasamuccayaṭīkā</head>
                    <p>atha sādhāraṇān sarvaratnadoṣān āha grāsastrāsaśceti // VRrsṬī_4.34a-d;1</p>
                    <p>grāso grasitaikadeśatvam // VRrsṬī_4.34a-d;2</p>
                    <p>trāsaḥ sabāhyābhyantaramalaviśiṣṭatvam // VRrsṬī_4.34a-d;3</p>
                    <p>binduḥ prasiddhaḥ // VRrsṬī_4.34a-d;4</p>
                    <p>sa cānekavidhaḥ // VRrsṬī_4.34a-d;5</p>
                    <p>rekhā prasiddhā // VRrsṬī_4.34a-d;6</p>
                    <p>jalagarbhatā // VRrsṬī_4.34a-d;7</p>
                    <p>yatrāntaḥ koṭara ivāntaḥ śuṣiraviśiṣṭajalābhāso bhavati tādṛśatvam //
                        VRrsṬī_4.34a-d;8</p>
                </div>
                <div type="text">

                    <p>kṣetratoyabhavā doṣā ratneṣu na laganti te // VRrs_4.34 //</p>
                    <note>vajra:: śodhana</note>
                    <p>kulatthakvāthake svinnaṃ kodravakvathitena vā /</p>
                    <p>ekayāmāvadhi svinnaṃ vajraṃ śudhyati niścitam // VRrs_4.35 //</p>
                    <note>vajra:: māraṇa</note>
                    <p>vajraṃ matkuṇaraktena caturvāraṃ vibhāvitam /</p>
                    <p>sugandhimūṣikāmāṃsairvartitairmardya veṣṭayet // VRrs_4.36 //</p>
                    <p>puṭetpuṭairvarāhākhyaistriṃśadvāraṃ tataḥ param /</p>
                    <p>dhmātvā dhmātvā śataṃ vārānkulatthakvāthake kṣipet /</p>
                    <p>anyairuktaḥ śataṃ vārānkartavyo +ayaṃ vidhikramaḥ // VRrs_4.37 //</p>
                    <note>vajra:: māraṇa</note>
                    <p>kulatthakvāthasaṃyuktalakucadravapiṣṭayā /</p>
                    <p>śilayā liptamūṣāyāṃ vajraṃ kṣiptvā nirudhya ca // VRrs_4.38 //</p>
                    <p>aṣṭavāraṃ puṭetsamyagviśuṣkaiśca vanotpalaiḥ /</p>
                    <p>śatavāraṃ tato dhmātvā nikṣiptaṃ śuddhapārade /</p>
                    <p>niścitaṃ mriyate vajraṃ bhasma vāritaraṃ bhavet // VRrs_4.39 //</p>
                    <p>satyavāk somasenānīr etadvajrasya māraṇam /</p>
                    <p>dṛṣṭapratyayasaṃyuktamuktavānrasakautukī // VRrs_4.40 //</p>
                    <note>vajra:: māraṇa</note>
                    <p>viliptaṃ matkuṇasyāsre saptavāraṃ viśoṣitam /</p>
                    <p>kāsamardarasāpūrṇe lohapātre niveśitam // VRrs_4.41 //</p>
                    <p>saptavāraṃ paridhmātaṃ vajrabhasma bhavetkhalu /</p>
                    <p>brahmajyotirmunīndreṇa kramo +ayaṃ parikīrtitaḥ // VRrs_4.42 //</p>
                    <note>vajra:: māraṇa</note>
                    <p>nīlajyotirlatākande ghṛṣṭaṃ gharme viśoṣitam /</p>
                    <p>vajraṃ bhasmatvamāyāti karmavajjñānavahninā // VRrs_4.43 //</p>
                    <note>vajra:: māraṇa</note>
                    <p>madanasya phalodbhūtarasena kṣoṇināgakaiḥ /</p>
                    <p>kṛtakalkena saṃlipya puṭedviṃśativārakam /</p>
                    <p>vajracūrṇaṃ bhavedvaryaṃ yojayecca rasādiṣu // VRrs_4.44 //</p>
                    <note>vajra:: māraṇa</note>
                    <p>tadvajraṃ cūrṇayitvātha kiṃciṭ ṭaṅkaṇasaṃyutam /</p>
                    <p>kharabhūnāgasattvena viṃśenāvartate dhruvam /</p>
                    <p>tulyasvarṇena taddhmātaṃ yojanīyaṃ rasādiṣu // VRrs_4.45 //</p>
                    <p>triguṇena rasenaiva saṃmardya guṭikīkṛtam /</p>
                    <p>mukhe dhṛtaṃ karotyāśu caladdantavibandhanam // VRrs_4.46 //</p>
                    <p>triṃśadbhāgamitaṃ hi vajrabhasitaṃ svarṇaṃ kalābhāgikaṃ tāraṃ cāṣṭaguṇaṃ
                        sitāmṛtavaraṃ rudrāṃśakaṃ cābhrakam /</p>
                    <p>pādāṃśaṃ khalu tāpyakaṃ vasuguṇaṃ vaikrāntakaṃ ṣaḍguṇaṃ bhāgo +apyuktarasai
                        raso +ayamuditaḥ ṣāḍguṇyasaṃsiddhaye // VRrs_4.47 //</p>
                    <note>nīla</note>
                    <p>jalanīlendranīlaṃ ca śakranīlaṃ tayorvaram // VRrs_4.48 //</p>
                    <note>jalanīla:: phys. properties</note>
                    <p>śvaityagarbhitanīlābhaṃ laghu tajjalanīlakam /</p>
                    <note>indranīla:: phys. properties</note>
                    <p>kārṣṇyagarbhitanīlābhaṃ sabhāraṃ śakranīlakam // VRrs_4.49 //</p>
                    <note>nīla:: parīkṣā:: good</note>
                    <p>ekacchāyaṃ guru snigdhaṃ svacchaṃ piṇḍitavigraham /</p>
                    <p>mṛdu madhye lasajjyotiḥ saptadhā nīlamuttamam // VRrs_4.50 //</p>
                    <note>jalanīla:: parīkṣā</note>
                    <p>komalaṃ vihitaṃ rūkṣaṃ nirbhāraṃ raktagandhi ca /</p>
                    <p>cipiṭābhaṃ sasūkṣmaṃ ca jalanīlaṃ ca saptadhā // VRrs_4.51 //</p>
                    <note>nīla:: medic. properties</note>
                    <p>śvāsakāsaharaṃ vṛṣyaṃ tridoṣaghnaṃ sudīpanam /</p>
                    <p>viṣamajvaradurnāmapāpaghnaṃ nīlamīritam // VRrs_4.52 //</p>
                    <note>gomeda</note>
                    <p>gomedaḥsamarāgatvādgomedaṃ ratnamucyate // VRrs_4.53 //</p>
                    <note>gomeda:: parīkṣā</note>
                    <p>susvacchagojalacchāyaṃ svacchaṃ snigdhaṃ samaṃ guru /</p>


                </div>
                <div type="commentary" n="Bodhinī">
                    <head>Rasaratnasamuccayabodhinī</head>
                    <p>nirdalaṃ niṣpattram aśubhagomedasya sapaṭalatvād atra śubhagomedasya
                        nirdalatvāvatāraṇam // VRrsBo_4.54ab;1</p>
                </div>
                <div type="text">

                    <p>nirdalaṃ masṛṇaṃ dīptaṃ gomedaṃ śubhamaṣṭadhā // VRrs_4.54 //</p>
                    <note>gomeda:: parīkṣā:: bad quality</note>
                    <p>vicchāyaṃ laghu rūkṣāṅgaṃ cipiṭaṃ paṭalānvitam /</p>
                    <p>niṣprabhaṃ pītakācābhaṃ gomedaṃ na śubhāvaham // VRrs_4.55 //</p>
                    <note>gomeda:: medic. properties</note>
                    <p>gomedaṃ kaphapittaghnaṃ kṣayapāṇḍukṣayaṃkaram /</p>
                    <p>dīpanaṃ pācanaṃ rucyaṃ tvacyaṃ buddhiprabodhanam // VRrs_4.56 //</p>
                    <note>vaiḍūrya:: parīkṣā:: good quality</note>
                    <p>vaidūryaṃ śyāmaśubhrābhaṃ samaṃ svacchaṃ guru sphuṭam /</p>
                    <p>bhramacchubhrottarīyeṇa garbhitaṃ śubhamīritam // VRrs_4.57 //</p>
                    <note>vaiḍūrya:: parīkṣā:: bad quality</note>
                    <p>śyāmaṃ toyasamacchāyaṃ cipiṭaṃ laghu karkaśam /</p>
                    <p>raktagarbhottarīyaṃ ca vaidūryaṃ naiva śasyate // VRrs_4.58 //</p>
                    <note>vaiḍūrya:: medic. properties</note>
                    <p>vaidūryaṃ raktapittaghnaṃ prajñāyurbalavardhanam /</p>
                    <p>pittapradhānarogaghnaṃ dīpanaṃ malamocanam // VRrs_4.59 //</p>
                    <note>ratna:: śodhana</note>
                    <p>śudhyatyamlena māṇikyaṃ jayantyā mauktikaṃ tathā /</p>
                    <p>vidrumaṃ kṣāravargeṇa tārkṣyaṃ godugdhakaistathā // VRrs_4.60 //</p>
                    <p>puṣparāgaṃ ca saṃdhānaiḥ kulatthakvāthasaṃpuṭaiḥ /</p>
                    <p>taṇḍulīyajalair vajraṃ nīlaṃ nīlīrasena ca /</p>
                    <p>rocanābhiśca gomedaṃ vaidūryaṃ triphalājalaiḥ // VRrs_4.61 //</p>


                </div>
                <div type="commentary" n="Bodhinī">
                    <head>Rasaratnasamuccayabodhinī</head>
                    <p>lakucaḥ ḍahukaḥ // VRrsBo_4.61;1</p>
                </div>
                <div type="text">
                    <note>ratna:: māraṇa</note>
                    <p>lakucadrāvasampiṣṭaiḥ śilāgandhakatālakaiḥ /</p>
                    <p>vajraṃ vinānyaratnāni mriyante +aṣṭapuṭaiḥ khalu // VRrs_4.62 //</p>
                    <note>ratna:: drāvaṇa</note>
                    <p>rāmaṭhaṃ pañcalavaṇaṃ kṣārāṇāṃ tritayaṃ tathā /</p>
                    <p>māṃsadravo +amlavetaśca cūlikālavaṇaṃ tathā // VRrs_4.63 //</p>
                    <p>sthūlaṃ kumbhīphalaṃ pakvaṃ tathā jvālāmukhī śubhā /</p>
                    <p>dravantī ca rudantī ca payasyā citramūlakam // VRrs_4.64 //</p>
                    <p>dugdhaṃ snuhyāstathārkasya sarvaṃ saṃmardya yatnataḥ /</p>
                    <p>golaṃ vidhāya tanmadhye prakṣipettadanantaram // VRrs_4.65 //</p>
                    <p>guṇavannavaratnāni jātimanti śubhāni ca /</p>
                    <p>bhūrje taṃ golakaṃ kṛtvā sūtreṇāveṣṭya yatnataḥ // VRrs_4.66 //</p>
                    <p>punarvastreṇa saṃveṣṭya dolāyantre nidhāya ca /</p>
                    <p>sarvāmlayuktasaṃdhānaparipūrṇaghaṭodare // VRrs_4.67 //</p>
                    <p>ahorātratrayaṃ yāvat svedayet tīvravahninā /</p>
                    <p>tasmādāhṛtya saṃkṣālya ratnajāṃ drutimāharet /</p>
                    <p>ratnatulyaprabhā laghvī dehalohakarī śubhā // VRrs_4.68 //</p>
                    <note>pearl:: drāvaṇa</note>
                    <p>muktācūrṇaṃ tu saptāhaṃ vetasāmlena marditam /</p>
                    <p>jambīrodaramadhye tu dhānyarāśau vinikṣipet /</p>
                    <p>saptāhāduddhṛtaṃ caiva puṭe dhṛtvā drutirbhavet // VRrs_4.69 //</p>
                    <note>vajra:: drāvaṇa</note>
                    <p>vajravallyantarasthaṃ ca kṛtvā vajraṃ nirodhayet /</p>
                    <p>amlabhāṇḍagataṃ svedyaṃ saptāhād dravatām vrajet // VRrs_4.70 //</p>
                    <note>vaikrānta:: drāvaṇa</note>
                    <p>śvetavarṇaṃ tu vaikrāntamamlavetasabhāvitam /</p>
                    <p>saptāhānnātra saṃdehaḥ kharagharme dravatyasau // VRrs_4.71 //</p>
                    <note>vaikrānta:: drāvaṇa</note>
                    <p>ketakīsvarasaṃ grāhyaṃ saindhavaṃ svarṇapuṣpikā /</p>
                    <p>indragopakasaṃyuktaṃ sarvaṃ bhāṇḍe vinikṣipet /</p>
                    <p>saptāhaṃ svedayettasminvaikrāntaṃ dravatāṃ vrajet // VRrs_4.72 //</p>
                    <note>ratna:: drāvaṇa</note>
                    <p>lohāṣṭake tathā vajravāpanāt svedanād drutiḥ /</p>
                    <p>jāyate nātra saṃdeho yogasyāsya prabhāvataḥ // VRrs_4.73 //</p>
                    <p>kurute yogarājo +ayaṃ ratnānāṃ drāvaṇaṃ param // VRrs_4.74 //</p>
                    <note>drutīnāṃ dīrghakālarakṣaṇopāyaḥ</note>
                    <p>kusumbhatailamadhye tu saṃsthāpyā drutayaḥ pṛthak /</p>
                    <p>tiṣṭhanti cirakālaṃ tu prāpte kārye niyojayet // VRrs_4.75 //</p>
                    <note>ratna:: good properties</note>
                    <p>sūryādigrahanigrahāpaharaṇaṃ dīrghāyurārogyadaṃ /</p>
                    <p>saubhāgyodayabhāgyavaśyavibhavotsāhapradaṃ dhairyakṛt // VRrs_4.76 //</p>
                    <p>duśchāyācaladhūlisaṃgatibhavālakṣmīharaṃ sarvadā /</p>
                    <p>ratnānāṃ paridhāraṇaṃ nigaditaṃ bhūtādinirnāśanam // VRrs_4.77 //</p>
                </div>

            </div>
            <div type="adhyāya">
                <head>Adhyāya 5</head>
                <div type="text">
                    <p>śuddhaṃ lohaṃ kanakarajataṃ bhānulohāśmasāraṃ pūtīlohaṃ dvitayamuditaṃ
                        nāgavaṃgābhidhānam /</p>
                    <p>miśraṃ lohaṃ tritayamuditaṃ pittalaṃ kāṃsyavartaṃ dhātur lohe luha iti mataḥ
                        so+apyanekārthavācī // VRrs_5.1 //</p>
                    <note>gold:: subtypes</note>
                    <p>prākṛtaṃ sahajaṃ vahnisambhūtaṃ khanisaṃbhavam /</p>
                    <p>raseṃdravedhasaṃjātaṃ svarṇaṃ pañcavidhaṃ smṛtam // VRrs_5.2 //</p>
                    <note>gold:: medic. properties</note>
                    <p>āyurlakṣmīprabhādhīsmṛtikaramakhilavyādhividhvaṃsi puṇyaṃ
                        bhūtāveśapraśāntismarabharasukhadaṃ saukhyapuṣṭiprakāśi /</p>
                    <p>gāṅgeyaṃ cātha rūpyaṃ gadaharamajarākāri mehāpahāri kṣīṇānāṃ puṣṭikāri
                        sphuṭamatikaraṇaṃ vīryavṛddhiprakāri // VRrs_5.3 //</p>
                    <note>gold:: prākṛta</note>
                    <p>brahmāṇḍaṃ saṃvṛtaṃ yena rajoguṇabhuvā khalu /</p>
                    <p>tatprākṛtamiti proktaṃ devānāmapi durlabham // VRrs_5.4 //</p>
                    <note>gold:: sahaja</note>
                    <p>brahmā yenāvṛto jātaḥ suvarṇena jarāyuṇā /</p>
                    <p>tanmerurūpatāṃ yātaṃ suvarṇaṃ sahajaṃ hi tat // VRrs_5.5 //</p>
                    <note>gold:: vahnisaṃbhava</note>
                    <p>visṛṣṭamagninā śaivaṃ tejaḥ pītaṃ suduḥsaham /</p>
                    <p>abhūtsarvaṃ samuddiṣṭaṃ suvarṇaṃ vahnisaṃbhavam // VRrs_5.6 //</p>
                    <p>etatsvarṇatrayaṃ divyaṃ varṇaiḥ ṣoḍaśabhiryutam /</p>
                    <p>dhāraṇādeva tatkuryāccharīramajarāmaram // VRrs_5.7 //</p>
                    <note>gold:: khanija</note>
                    <p>tatra tatra girīṇāṃ hi jātaṃ khaniṣu yadbhavet /</p>
                    <p>taccaturdaśavarṇāḍhyaṃ bhakṣitaṃ sarvarogahṛt // VRrs_5.8 //</p>


                </div>
                <div type="commentary" n="Ṭīkā">
                    <head>Rasaratnasamuccayaṭīkā</head>
                    <p>tattrividhaṃ ṣoḍaśavarṇayuktam // VRrsṬī_5.8;1</p>
                    <p>te ca varṇā granthāntare viśiṣṭadravyasāmyam udāhṛtya pṛthakpradarśitāḥ //
                        VRrsṬī_5.8;2</p>
                    <p>śvetaḥ śvetajapāpuṣpe balakṣaḥ kadalīsume /</p>
                    <p>syādarjunastu kumude vidvadbhiḥ parikīrtitaḥ // VRrsṬī_5.8;3</p>
                    <p>pāṇḍuvarṇo bhavedreṇau ketakīpuṣpaje tathā /</p>
                    <p>hariṇaḥ pītaśabalaśukladravye sunirdiśet // VRrsṬī_5.8;4</p>
                    <p>dhūsaro bakule puṣpe kṛṣṇaḥ syād atasīsume /</p>
                    <p>haricchirīṣaje pattre rakto raktotpale smṛtaḥ // VRrsṬī_5.8;5</p>
                    <p>kṛṣṇamiśre lohite syād aruṇaḥ śvetaraktake /</p>
                    <p>pāṭalo+atho markaṭe tu kapiśaḥ kṛṣṇalohite // VRrsṬī_5.8;6</p>
                    <p>bhaved dhūmro rocanābhaḥ piṅgo+atho syātpiśaṅgakaḥ /</p>
                    <p>padmadhūlau karburaśca smṛtaścendradhanuḥsamaḥ // VRrsṬī_5.8;7</p>
                    <p>iti // VRrsṬī_5.8;8</p>
                </div>
                <div type="text">
                    <note>gold:: vedhaja</note>
                    <p>raseṃdravedhasambhūtaṃ tadvedhajamudāhṛtam /</p>
                    <p>rasāyanaṃ mahāśreṣṭhaṃ pavitraṃ vedhajaṃ hi tat // VRrs_5.9 //</p>


                </div>
                <div type="commentary" n="Ṭīkā">
                    <head>Rasaratnasamuccayaṭīkā</head>
                    <p>prasiddhasvarṇaṃ khanisaṃbhavam āha tatra tatreti // VRrsṬī_5.9;1</p>
                    <p>girīṇām // VRrsṬī_5.9;2</p>
                    <p>ete ca girayo himālayavindhyasahyakarṇāṭakasthanīlagiriprabhṛtayaḥ
                        svarṇakhanisthānatvena prasiddhāḥ santi // VRrsṬī_5.9;3</p>
                    <p>kāṣṭhāṃ prāptau pītaraktavarṇau paripūrṇau vihāya caturdaśavarṇapūrṇaṃ
                        khanijaṃ bhavati // VRrsṬī_5.9;4</p>
                    <p>ratnaparīkṣakaisteṣāmeva varṇānām utkarṣavibhājakā yāvacchataṃ vikalpitāḥ
                        kakṣā loke prasiddhāḥ // VRrsṬī_5.9;5</p>
                </div>
                <div type="text">
                    <note>gold:: medic. properties</note>
                    <p>snigdhaṃ medhyaṃ viṣagadaharaṃ bṛṃhaṇaṃ vṛṣyamagryaṃ
                        yakṣmonmādapraśamanaparaṃ deharogapramāthi /</p>
                    <p>medhābuddhismṛtisukhakaraṃ sarvadoṣāmayaghnaṃ rucyaṃ dīpi praśamitarujaṃ
                        svādupākaṃ suvarṇam // VRrs_5.10 //</p>
                    <note>gold:: aśuddha:: medic. properties</note>
                    <p>saukhyaṃ vīryaṃ balaṃ hanti rogavargaṃ karoti ca /</p>
                    <p>aśuddhamamṛtaṃ svarṇaṃ tasmācchuddhaṃ ca mārayet // VRrs_5.11 //</p>
                    <note>gold:: colouring (suvarṇasampādana)</note>
                    <p>karṣapramāṇaṃ tu suvarṇapatraṃ śarāvaruddhaṃ paṭudhātuyuktam /</p>
                    <p>aṅgārasaṃsthaṃ praharārdhamānaṃ dhmānena tatsyānnanu pūrṇavarṇam // VRrs_5.12
                        //</p>
                    <p>lohānāṃ māraṇaṃ śreṣṭhaṃ sarveṣāṃ rasabhasmanā /</p>
                    <p>mūlībhirmadhyamaṃ prāhuḥ kaniṣṭhaṃ gandhakādibhiḥ /</p>


                </div>
                <div type="commentary" n="Bodhinī">
                    <head>Rasaratnasamuccayabodhinī</head>
                    <p>arilohena lohāriṇā haritāleneti yāvat // VRrsBo_5.13a-d;1</p>
                </div>
                <div type="text">

                    <p>arilohena lohasya māraṇaṃ durguṇapradam // VRrs_5.13 //</p>
                    <note>gold:: māraṇa</note>
                    <p>kṛtvā kaṇṭakavedhyāni svarṇapatrāṇi lepayet /</p>
                    <p>luṃgāṃbubhasmasūtena mriyate daśabhiḥ puṭaiḥ // VRrs_5.14 //</p>
                    <note>gold:: māraṇa</note>
                    <p>drute vinikṣipetsvarṇe lohamānaṃ mṛtaṃ rasam /</p>
                    <p>vicūrṇya luṅgatoyena daradena samanvitam /</p>
                    <p>jāyate kuṃkumacchāyaṃ svarṇaṃ dvādaśabhiḥ puṭaiḥ // VRrs_5.15 //</p>
                    <note>gold:: māraṇa</note>
                    <p>hemnaḥ pādaṃ mṛtaṃ sūtaṃ piṣṭamamlena kenacit /</p>
                    <p>patre liptvā puṭaiḥ pacyādaṣṭabhirmriyate dhruvam // VRrs_5.16 //</p>
                    <note>gold:: drāvaṇa</note>
                    <p>maṃḍūkāsthivasāṭaṃkahayalālendragopakaiḥ /</p>


                </div>
                <div type="commentary" n="Bodhinī">
                    <head>Rasaratnasamuccayabodhinī</head>
                    <p>prativāpaḥ galitasya dhātoḥ dravyāntareṇa avacūrṇanam // VRrsBo_5.17ab;1</p>
                </div>
                <div type="text">

                    <p>prativāpena kanakaṃ suciraṃ tiṣṭhati drutam // VRrs_5.17 //</p>
                    <note>gold:: drāvaṇa</note>
                    <p>cūrṇaṃ surendragopānāṃ devadālīphaladravaiḥ /</p>


                </div>
                <div type="commentary" n="Bodhinī">
                    <head>Rasaratnasamuccayabodhinī</head>
                    <p>devadālī hastighoṣakaḥ // VRrsBo_5.18ab;1</p>
                </div>
                <div type="text">

                    <p>bhāvitaṃ sadṛśaṃ hema karoti jalavaddrutam // VRrs_5.18 //</p>
                    <note>gold:: bhasman:: medic. application</note>
                    <p>etadbhasma suvarṇajaṃ kaṭughṛtopetaṃ dviguṃjonmitaṃ līḍhaṃ hanti nṛṇāṃ
                        kṣayāgnisadanaṃ śvāsaṃ ca kāsārucim /</p>
                    <p>ojodhātuvivardhanaṃ balakaraṃ pāṇḍvāmayadhvaṃsanaṃ pathyaṃ sarvaviṣāpahaṃ
                        garaharaṃ duṣṭagrahaṇyādinut // VRrs_5.19 //</p>
                    <note>gold:: amārita:: medic. properties</note>
                    <p>balaṃ ca vīryaṃ harate narāṇāṃ rogavrajaṃ kopayatīva kāye /</p>
                    <p>asaukhyakāraṃ ca sadaiva hemāpakvaṃ sadoṣaṃ maraṇaṃ karoti // VRrs_5.20
                        //</p>
                    <note>silver:: subtypes</note>
                    <p>sahajaṃ khanisaṃjātaṃ kṛtrimaṃ trividhaṃ matam /</p>
                    <p>rajataṃ pūrvapūrvaṃ hi svaguṇairuttarottaram // VRrs_5.21 //</p>
                    <note>silver:: sahaja</note>
                    <p>kailāsādyadrisambhūtaṃ sahajaṃ rajataṃ bhavet /</p>
                    <p>tatspṛṣṭaṃ hi sakṛdvyādhināśanaṃ dehināṃ bhavet // VRrs_5.22 //</p>
                    <note>silver:: khanija</note>
                    <p>himālayādikūṭeṣu yadrūpaṃ jāyate hi tat /</p>
                    <p>khanijaṃ kathyate tajjñaiḥ paramaṃ hi rasāyanam // VRrs_5.23 //</p>
                    <note>silver:: pādarūpya</note>
                    <p>śrīrāmapādukānyastaṃ vaṃgaṃ yadrūpyatāṃ gatam /</p>
                    <p>tatpādarūpyamityuktaṃ kṛtrimaṃ sarvaroganut // VRrs_5.24 //</p>
                    <note>silver:: parīkṣā:: good quality</note>
                    <p>ghanaṃ svacchaṃ guru snigdhaṃ dāhe chede sitaṃ mṛdu /</p>


                </div>
                <div type="commentary" n="Bodhinī">
                    <head>Rasaratnasamuccayabodhinī</head>
                    <p>sphoṭarahitaṃ vraṇavat gaṇḍarahitam // VRrsBo_5.25ab;1</p>
                </div>
                <div type="text">

                    <p>śaṃkhābhaṃ masṛṇaṃ sphoṭarahitaṃ rajataṃ śubham // VRrs_5.25 //</p>
                    <note>silver:: parīkṣā:: bad quality</note>
                    <p>dāhe raktaṃ ca pītaṃ ca kṛṣṇaṃ rūkṣaṃ sphuṭaṃ laghu /</p>
                    <p>sthūlāṅgaṃ karkaśāṅgaṃ ca rajataṃ tyājyamaṣṭadhā // VRrs_5.26 //</p>
                    <note>silver:: medic. properties</note>
                    <p>rūpyaṃ vipākamadhuraṃ tuvarāmlasāraṃ śītaṃ saraṃ paramalekhanakaṃ ca rūpyam
                        /</p>
                    <p>snigdhaṃ ca vātakaphajijjaṭharāgnidīpi balyaṃ paraṃ sthiravayaskaraṇaṃ ca
                        medhyam // VRrs_5.27 //</p>
                    <note>silver:: medic. properties (2)</note>
                    <p>raupyaṃ śītaṃ kaṣāyāmlaṃ snigdhaṃ vātaharaṃ guru /</p>
                    <p>rasāyanavidhānena sarvarogāpahārakam // VRrs_5.28 //</p>
                    <note>silver:: śodhana</note>
                    <p>taile takre gavāṃ mūtre hyāranāle kulatthaje /</p>
                    <p>kramānniṣecayettaptaṃ drāve drāve tu saptadhā /</p>
                    <p>svarṇādilohapatrāṇāṃ śuddhireṣā praśasyate // VRrs_5.29 //</p>
                    <note>silver:: aśuddha:: medic. properties</note>
                    <p>āyuḥ śukraṃ balaṃ hanti tāpaviḍbandharogakṛt /</p>
                    <p>aśuddhaṃ na mṛtaṃ tāraṃ śuddhaṃ māryamato budhaiḥ // VRrs_5.30 //</p>


                </div>
                <div type="commentary" n="Bodhinī">
                    <head>Rasaratnasamuccayabodhinī</head>
                    <p>vāpitaṃ kalkīkṛtaṃ piṣṭamityarthaḥ // VRrsBo_5.30;1</p>
                </div>
                <div type="text">
                    <note>silver:: śodhana</note>
                    <p>nāgena ṭaṃkaṇenaiva vāpitaṃ śuddhimṛcchati /</p>
                    <p>tāraṃ trivāraṃ nikṣiptaṃ taile jyotiṣmatībhave // VRrs_5.31 //</p>
                    <note>silver:: śodhana</note>
                    <p>kharpare bhasmacūrṇābhyāṃ paritaḥ pālikāṃ caret /</p>
                    <p>tatra rūpyaṃ vinikṣipya samasīsasamanvitam // VRrs_5.32 //</p>
                    <p>jātasīsakṣayaṃ yāvaddhamettāvatpunaḥ punaḥ /</p>
                    <p>itthaṃ saṃśodhitaṃ rūpyaṃ yojanīyaṃ rasādiṣu // VRrs_5.33 //</p>


                </div>
                <div type="commentary" n="Bodhinī">
                    <head>Rasaratnasamuccayabodhinī</head>
                    <p>matāntaramāha kharpare iti // VRrsBo_5.33;1</p>
                    <p>bhasmacūrṇābhyāṃ sīsakabhasmaṭaṅkaṇacūrṇābhyāṃ pālikām ālavālam //
                        VRrsBo_5.33;2</p>
                    <p>atrāyaṃ vidhiḥ nāgabhasmaṭaṅkaṇacūrṇe jalena piṣṭvā tatpiṇḍena mṛtkharparaṃ
                        paritaḥ ālavālaṃ racayitvā tanmadhye samasīsacūrṇapiṣṭaraupyaṃ nikṣipya
                        tāvat bhastrayā dhamet yāvat sīsakṣayo na bhavediti // VRrsBo_5.33;3</p>
                </div>
                <div type="text">
                    <note>silver:: māraṇa</note>
                    <p>lakucadravasūtābhyāṃ tārapatraṃ pralepayet /</p>
                    <p>ūrdhvādho gandhakaṃ dattvā mūṣāmadhye nirudhya ca // VRrs_5.34 //</p>
                    <p>svedayedvālukāyantre dinamekaṃ dṛḍhāgninā /</p>
                    <p>svāṃgaśītāṃ ca tāṃ piṣṭiṃ sāmlatālena marditām /</p>
                    <p>puṭeddvādaśavārāṇi bhasmībhavati rūpyakam // VRrs_5.35 //</p>
                    <note>silver:: māraṇa</note>
                    <p>mākṣīkacūrṇaluṃgāmlamarditaṃ puṭitaṃ śanaiḥ /</p>
                    <p>triṃśadvāreṇa tattāraṃ bhasmasājjāyatetarām // VRrs_5.36 //</p>
                    <note>silver:: nirutthīkaraṇa</note>
                    <p>bhāvyaṃ tāpyaṃ snuhīkṣīraistārapatrāṇi lepayet /</p>
                    <p>mārayetpuṭayogena nirutthaṃ jāyate dhruvam // VRrs_5.37 //</p>
                    <note>silver:: māraṇa:: niruttha</note>
                    <p>tārapatraṃ caturbhāgaṃ bhāgaikaṃ śuddhatālakam /</p>
                    <p>mardyaṃ jambīrajadrāvaistārapatrāṇi lepayet // VRrs_5.38 //</p>
                    <p>śodhayed andhayantre ca triṃśadutpalakaiḥ pacet /</p>
                    <p>caturdaśapuṭairevaṃ nirutthaṃ jāyate dhruvam // VRrs_5.39 //</p>
                    <note>silver, gold:: drāvaṇa</note>
                    <p>saptadhā naramūtreṇa bhāvayeddevadālikām /</p>
                    <p>taccūrṇāvāpamātreṇa drutiḥ syātsvarṇatārayoḥ // VRrs_5.40 //</p>
                    <note>silver:: medic. application</note>
                    <p>bhasmībhūtaṃ rajatamamalaṃ tatsamau vyomabhānū sarvaistulyaṃ trikaṭu savaraṃ
                        sāraghājyena yuktam /</p>
                    <p>līḍhaṃ prātaḥ kṣapayatitarāṃ yakṣmapāṇḍūdarārśaḥ śvāsaṃ kāsaṃ nayanajarujaḥ
                        pittarogānaśeṣān // VRrs_5.41 //</p>
                    <note>copper:: subtypes</note>
                    <p>mlecchaṃ nepālakaṃ ceti tayornepālakaṃ varam /</p>
                    <p>nepālādanyakhanyutthaṃ mlecchamityabhidhīyate // VRrs_5.42 //</p>


                </div>
                <div type="commentary" n="Ṭīkā">
                    <head>Rasaratnasamuccayaṭīkā</head>
                    <p>tāmrasya khanidvayaṃ vartate // VRrsṬī_5.42;1</p>
                    <p>tatraikakhanisthaṃ nepālam iti khyātam // VRrsṬī_5.42;2</p>
                    <p>nepālī kunaṭī // VRrsṬī_5.42;3</p>
                    <p>tatsamaraktavarṇatvāt // VRrsṬī_5.42;4</p>
                    <p>khaner nepāladeśasaṃnihitatvād vā nepāleti saṃjñā // VRrsṬī_5.42;5</p>
                    <p>athavā rūḍhasaṃjñeyam // VRrsṬī_5.42;6</p>
                    <p>tato+anyakhanisthaṃ tu mleccham ityabhidhīyate // VRrsṬī_5.42;7</p>
                    <p>yathā mlecchadhātur aspaṣṭaśabde tathā spaṣṭaśabdaraktavarṇatvānmleccham iti
                        saṃjñā // VRrsṬī_5.42;8</p>
                </div>
                <div type="text">
                    <note>copper:: mleccha:: properties</note>
                    <p>sitakṛṣṇāruṇacchāyam ativāmi kaṭhorakam /</p>
                    <p>kṣālitaṃ ca punaḥ kṛṣṇam etanmlecchakatāmrakam // VRrs_5.43 //</p>
                    <note>copper:: nepāla:: parīkṣā</note>
                    <p>susnigdhaṃ mṛdulaṃ śoṇaṃ ghanāghātakṣamaṃ guru /</p>
                    <p>nirvikāraṃ guṇaśreṣṭhaṃ tāmraṃ nepālamucyate // VRrs_5.44 //</p>
                    <note>copper:: parīkṣā:: bad quality</note>
                    <p>pāṇḍuraṃ kṛṣṇaśoṇaṃ ca laghusphuṭanasaṃyutam /</p>


                </div>
                <div type="commentary" n="Bodhinī">
                    <head>Rasaratnasamuccayabodhinī</head>
                    <p>sadalaṃ sapattraṃ paṭalasaṃyutam iti yāvat dalaṃ jor iti loke iti bhāvamiśraḥ
                        // VRrsBo_5.45ab;1</p>
                </div>
                <div type="text">

                    <p>rūkṣāṅgaṃ sadalaṃ tāmraṃ neṣyate rasakarmaṇi // VRrs_5.45 //</p>
                    <note>copper:: medic. properties</note>
                    <p>tāmraṃ tiktakaṣāyakaṃ ca madhuraṃ pāke+atha vīryoṣṇakaṃ sāmlaṃ
                        pittakaphāpahaṃ jaṭhararukkuṣṭhāmajantvantakṛt /</p>
                    <p>ūrdhvādhaḥ pariśodhanaṃ viṣayakṛt sthaulyāpahaṃ kṣutkaraṃ
                        durnāmakṣayapāṇḍurogaśamanaṃ netryaṃ paraṃ lekhanam // VRrs_5.46 //</p>
                    <note>copper:: aśuddha:: medic. properties</note>
                    <p>aśuddhaṃ tāmramāyurghnaṃ kāntivīryabalāpaham /</p>
                    <p>vāntimūrcchābhramotkledaṃ kuṣṭhaṃ śūlaṃ karoti tat // VRrs_5.47 //</p>
                    <p>utkledabhedabhramadāhamohāstāmrasya doṣāḥ khalu durdharāste /</p>
                    <p>viśodhanāttadvigatasvadoṣaṃ sudhāsamaṃ syād rasavīryapāke // VRrs_5.48 //</p>
                    <note>copper:: śodhana</note>
                    <p>tāmraṃ kṣārāmlasaṃyuktaṃ drāvitaṃ dattagairikam /</p>
                    <p>nikṣiptaṃ mahiṣītakre chagaṇe saptavārakam /</p>
                    <p>pañcadoṣavinirmuktaṃ bhasmayogyaṃ hi jāyate // VRrs_5.49 //</p>
                    <note>copper:: śodhana</note>
                    <p>tāmranirmalapatrāṇi liptvā nimbvambusindhunā /</p>
                    <p>dhmātvā sauvīrakakṣepādviśudhyatyaṣṭavārataḥ // VRrs_5.50 //</p>
                    <note>copper:: śodhana</note>
                    <p>nimbvambupaṭuliptāni tāpitānyaṣṭavārakam /</p>
                    <p>viśudhyantyarkapatrāṇi nirguṃḍyārasamajjanāt // VRrs_5.51 //</p>
                    <note>copper:: śodhana</note>
                    <p>gomūtreṇa pacedyāmaṃ tāmrapatraṃ dṛḍhāgninā /</p>
                    <p>śudhyate nātra saṃdeho māraṇaṃ cāpyathocyate // VRrs_5.52 //</p>
                    <note>copper:: māraṇa</note>
                    <p>jambīrarasasampiṣṭarasagandhakalepitam /</p>
                    <p>śulbapatraṃ śarāvasthaṃ tripuṭairyāti pañcatām // VRrs_5.53 //</p>
                    <note>copper:: māraṇa</note>
                    <p>athavā māritaṃ tāmramamlenaikena marditam /</p>
                    <p>tadgolaṃ sūraṇasyāntā ruddhvā sarvatra lepayet // VRrs_5.54 //</p>
                    <p>śuṣkaṃ gajapuṭe pacyātsarvadoṣaharaṃ bhavet /</p>
                    <p>vāntiṃ bhrāntiṃ virekaṃ ca na karoti kadācana // VRrs_5.55 //</p>
                    <note>copper:: māraṇa</note>
                    <p>tāmrapatrāṇi sūkṣmāṇi gomūtre pañcayāmakam /</p>
                    <p>kṣiptvā rasena bhāṇḍe taddviguṇaṃ dehi gandhakam // VRrs_5.56 //</p>


                </div>
                <div type="commentary" n="Bodhinī">
                    <head>Rasaratnasamuccayabodhinī</head>
                    <p>amlaparṇī cāṅgerī // VRrsBo_5.56;1</p>
                </div>
                <div type="text">

                    <p>amlaparṇīṃ prapiṣyātha hyabhito dehi tāmrakam /</p>
                    <p>samyaṅ nirudhya bhāṇḍe tamagniṃ jvālaya yāmakam /</p>
                    <p>bhasmībhavati tāmraṃ tadyatheṣṭaṃ viniyojayet // VRrs_5.57 //</p>
                    <note>copper:: medic. application</note>
                    <p>sūtād dviguṇitaṃ tāmrapatraṃ kanyārasaiḥ plutam /</p>
                    <p>piṣṭvā tulyena balinā bhāṇḍamadhye vinikṣipet // VRrs_5.58 //</p>
                    <p>channaṃ śarāvakeṇaitattadūrdhvaṃ lavaṇaṃ tyajet /</p>
                    <p>mukhe śarāvakaṃ dattvā vahniṃ yāmacatuṣṭayam // VRrs_5.59 //</p>
                    <p>avacūrṇyaiva tacchulbaṃ vallamātraṃ prayojayet /</p>
                    <p>pippalīmadhunā sārdhaṃ sarvarogeṣu yojayet // VRrs_5.60 //</p>
                    <p>śvāsaṃ kāsaṃ kṣayaṃ pāṇḍumagnimāṃdyamarocakam /</p>
                    <p>gulmaplīhayakṛnmūrcchāśūlapaktyartham uttamam // VRrs_5.61 //</p>
                    <p>doṣatrayasamudbhūtānāmayāñjayati dhruvam /</p>
                    <p>rogānupānasahitaṃ jayeddhātugataṃ jvaram /</p>
                    <p>rase rasāyane tāmraṃ yojayedyuktamātrayā // VRrs_5.62 //</p>
                    <note>somanātha</note>
                    <p>śulbatulyena sūtena balinā tatsamena ca /</p>
                    <p>tadardhāṃśena tālena śilayā ca tadardhayā // VRrs_5.63 //</p>
                    <p>vidhāya kajjalīṃ ślakṣṇāṃ bhinnakajjalasannibhām /</p>
                    <p>yantrādhyāyavinirdiṣṭagarbhayantrodarāntare // VRrs_5.64 //</p>
                    <p>kajjalīṃ tāmrapatrāṇi paryāyeṇa vinikṣipet /</p>
                    <p>prapacedyāmaparyantaṃ svāṃgaśītaṃ vicūrṇayet // VRrs_5.65 //</p>
                    <p>tattadrogaharānupānasahitatāmraṃ dvivallonmitaṃ saṃlīḍhaṃ pariṇāmaśūlamudaraṃ
                        śūlaṃ ca pāṇḍujvaram /</p>
                    <p>gulmaplīhayakṛtkṣayāgnisadanaṃ mehaṃ ca mūlāmayaṃ duṣṭāṃ ca grahaṇīṃ hared
                        dhruvam idaṃ śrīsomanāthābhidham // VRrs_5.66 //</p>
                    <note>iron:: subtypes</note>
                    <p>muṃḍaṃ tīkṣṇaṃ ca kāṃtaṃ ca triprakāramayaḥ smṛtam // VRrs_5.67 //</p>
                    <note>muṇḍa:: subtypes</note>
                    <p>mṛdu kuṇṭhaṃ kaḍāraṃ ca trividhaṃ muṇḍamucyate // VRrs_5.68 //</p>
                    <note>mṛdu:: phys. properties</note>
                    <p>drutadrāvamavisphoṭaṃ cikkaṇaṃ mṛdu tacchubham // VRrs_5.69 //</p>
                    <note>kuṇṭha:: phys. properties</note>
                    <p>hataṃ yatprasared duḥkhāttatkuṇṭhaṃ madhyamaṃ smṛtam // VRrs_5.70 //</p>
                    <note>kaḍāra:: phys. properties</note>
                    <p>yaddhataṃ bhajyate bhaṃge kṛṣṇaṃ syāttatkaḍārakam // VRrs_5.71 //</p>
                    <note>muṇḍa:: medic. properties</note>
                    <p>muṇḍaṃ paraṃ mṛdulakaṃ kaphavātaśūlamūlāmamehagadakāmalapāṇḍuhāri /</p>
                    <p>gulmāmavātajaṭharārtiharaṃ pradīpi śophāpahaṃ rudhirakṛtkhalu koṣṭhaśodhi //
                        VRrs_5.72 //</p>
                    <note>iron:: aśuddha:: medic. properties</note>
                    <p>aśuddhalohaṃ na hitaṃ niṣevaṇād āyurbalaṃ kāntivināśi niścitam /</p>
                    <p>hṛdi prapīḍāṃ tanute hyapāṭavaṃ rujaṃ karotyeva viśodhya mārayet // VRrs_5.73
                        //</p>
                    <note>tīkṣṇaloha:: subtypes</note>
                    <p>kharaṃ sāraṃ ca hṛnnālaṃ tārāvaṭṭaṃ ca vājiram /</p>
                    <p>kālalohābhidhānaṃ ca ṣaḍvidhaṃ tīkṣṇamucyate // VRrs_5.74 //</p>
                    <note>kharaloha:: phys. properties</note>
                    <p>paruṣaṃ pogaronmuktaṃ bhaṃge pāradavacchavi /</p>
                    <p>namane bhaṅguraṃ yattatkharalohamudāhṛtam // VRrs_5.75 //</p>


                </div>
                <div type="commentary" n="Bodhinī">
                    <head>Rasaratnasamuccayabodhinī</head>
                    <p>pogaraṃ kuñcitālakavat taraṅgāyitaṃ tena unmuktaṃ tadrahitam ityarthaḥ //
                        VRrsBo_5.75;1</p>

                    <p>$</p>
                </div>
                <div type="commentary" n="Ṭīkā">
                    <head>Rasaratnasamuccayaṭīkā</head>
                    <p>yat paruṣaṃ kaṭhoraṃ pogaronmuktaṃ pogaram alakavat kuṭilarekhās tābhir
                        muktaṃ tadrahitam ityarthaḥ // VRrsṬī_5.75;1</p>
                </div>
                <div type="text">
                    <note>sāra</note>
                    <p>vegabhaṅguradhāraṃ yatsāralohaṃ tadīritam /</p>
                    <p>pogarābhāsakaṃ pāṇḍubhūmijaṃ sāramucyate // VRrs_5.76 //</p>
                    <note>hṛnnāla</note>
                    <p>kṛṣṇapāṇḍuvapuścañcubījatulyorupogaram /</p>
                    <p>chedane cātiparuṣaṃ hṛnnālamiti kathyate // VRrs_5.77 //</p>
                    <note>pogara</note>
                    <p>aṅgakṣayā ca vaṅgaṃ ca pogarasyābhidhātrayam /</p>
                    <p>cikuraṃ bhaṅguraṃ lohāt pogaraṃ tatparaṃ matam // VRrs_5.78 //</p>


                </div>
                <div type="commentary" n="Bodhinī">
                    <head>Rasaratnasamuccayabodhinī</head>
                    <p>kharalakṣaṇe pogaronmuktam ityuktam ataḥ pogarasya paryāyādikam āha
                        aṅgakṣayeti // VRrsBo_5.78;1</p>
                    <p>tritvaṃ cātra pogaram apekṣya bodhyaṃ tena aṅgakṣayā vaṅgaṃ pogaraṃ ca
                        ityekārtham // VRrsBo_5.78;2</p>
                    <p>pogarasya svarūpalakṣaṇamāha cikuram iti // VRrsBo_5.78;3</p>
                    <p>lohāt lauhagātre ityarthaḥ // VRrsBo_5.78;4</p>
                    <p>atra saptamyarthe pañcamīti boddhavyam yat cikuraṃ bhaṅguraṃ
                        kuñcitakuntalavadbhaṅgīviśeṣaḥ ityarthaḥ // VRrsBo_5.78;5</p>

                    <p>$</p>
                </div>
                <div type="commentary" n="Ṭīkā">
                    <head>Rasaratnasamuccayaṭīkā</head>
                    <p>pogaraśabdo+atrāgataḥ // VRrsṬī_5.78;1</p>
                    <p>sa cāpratisiddhārthaḥ // VRrsṬī_5.78;2</p>
                    <p>ato bodhārthaṃ tatparyāyān āha aṅgachāyā ca vaṅgaṃ cikuraṃ ca iti
                        pogarasyābhidhātrayaṃ nāmatrayam asti // VRrsṬī_5.78;3</p>
                    <p>evaṃ ca nāmānyetāni viśiṣṭākāratejasa ityarthaḥ // VRrsṬī_5.78;4</p>
                    <p>vaṅgasyeva rekhānāṃ śvetacchāyātvād vaṅgamiti saṃjñā // VRrsṬī_5.78;5</p>
                    <p>kāntīnāṃ cikurākāratvāt keśākāratvāccikuram ityapi nāma // VRrsṬī_5.78;6</p>
                    <p>yad uktam eva kharalohaṃ tadyadi lohādbhaṅguraṃ lohamayaghanaghātena
                        bhaṅguraṃ bhavati paraṃtu pogaraṃ pogaraviśiṣṭaṃ dṛśyeta tarhi tat
                        kharaloham api paramuttamaṃ matam // VRrsṬī_5.78;7</p>
                </div>
                <div type="text">
                    <note>vājira</note>
                    <p>pogarairvajrasaṃkāśaiḥ sūkṣmarekhaiśca sāndrakaiḥ /</p>
                    <p>nicitaṃ śyāmalāṅgaṃ ca vājīraṃ tatprakīrtyate // VRrs_5.79 //</p>
                    <note>kālāyasa</note>
                    <p>nīlakṛṣṇaprabhaṃ sāndraṃ masṛṇaṃ guru bhāsuram /</p>
                    <p>lohāghāte +apyabhaṅgātmadhāraṃ kālāyasaṃ matam // VRrs_5.80 //</p>
                    <note>tīkṣṇaloha:: khara:: medic. properties</note>
                    <p>rūkṣaṃ syāt kharalohakaṃ samadhuraṃ pāke+atha vīrye himaṃ tiktoṣṇaṃ
                        kaphapittakuṣṭhajaṭharaplīhāmapāṃḍvartinut /</p>
                    <p>sadyaḥ śūlayakṛdgadakṣayajarāmehāmavātāpahaṃ dīptaṃ cātirasāyanaṃ balakaraṃ
                        durnāmadāhāpaham // VRrs_5.81 //</p>
                    <p>kharalohātparaṃ sarvamekaikasmācchatottaram // VRrs_5.82 //</p>
                    <note>kānta:: subtypes</note>
                    <p>bhrāmakaṃ cumbakaṃ caiva karṣakaṃ drāvakaṃ tathā /</p>
                    <p>evaṃ caturvidhaṃ kāntaṃ romakāntaṃ ca pañcamam // VRrs_5.83 //</p>
                    <note>kānta:: subtypes:: mukha</note>
                    <p>ekadvitricatuṣpañcasarvatomukham eva tat /</p>


                </div>
                <div type="commentary" n="Ṭīkā">
                    <head>Rasaratnasamuccayaṭīkā</head>
                    <p>tasya cokto vyastaḥ samasto vā bhedo+ayaṃ jāraṇāyāṃ sakaladhātubhakṣaṇārthaṃ
                        pāradasya mukharūpo bhavatītyāha ekadvitrīti // VRrsṬī_5.84ab;1</p>
                    <p>kevalabhrāmakasattvasya prathamaṃ yathāvidhijāraṇenāpi pāradasya mukhaṃ
                        bhavati // VRrsṬī_5.84ab;2</p>
                    <p>tataḥ pāradaḥ sarvāṃllohādīn grasati // VRrsṬī_5.84ab;3</p>
                    <p>ata ekabhedo+api kaścitpāradamukhaṃ bhavati // VRrsṬī_5.84ab;4</p>
                    <p>yasya tad ekamukham // VRrsṬī_5.84ab;5</p>
                    <p>bhrāmakacumbakayoḥ sattvadvayasyaikīkṛtasya yathāvidhijāraṇena pāradamukhaṃ
                        kṛtaṃ cet saṃyuktabhedadvayaviśiṣṭaṃ tat kāntaṃ dvimukham ucyate //
                        VRrsṬī_5.84ab;6</p>
                    <p>evam evārthastrimukhādau bodhyaḥ // VRrsṬī_5.84ab;7</p>
                    <p>vijātīyadravyagrāsāntarasahitam apyetat prathamaṃ jāritaṃ cenmukhaṃ
                        bhavatītyataḥ sarvatomukham ityuktam // VRrsṬī_5.84ab;8</p>
                    <p>sajātīyavijātīyavyastasamastaṃ bhedaviśiṣṭam etanmukhaṃ bhavatītyarthaḥ //
                        VRrsṬī_5.84ab;9</p>
                </div>
                <div type="text">
                    <note>kānta:: subtypes:: colour</note>
                    <p>pītaṃ kṛṣṇaṃ tathā raktaṃ trivarṇaṃ syātpṛthak pṛthak /</p>
                    <p>krameṇa devatāstatra brahmaviṣṇumaheśvarāḥ // VRrs_5.84 //</p>


                </div>
                <div type="commentary" n="Bodhinī">
                    <head>Rasaratnasamuccayabodhinī</head>
                    <p>sparśavedhi sparśamātreṇaiva vedhakārakaṃ rasendrasya
                        vedhākhyasaṃskārasaṃpādakaṃ vā ityarthaḥ // VRrsBo_5.84;1</p>
                </div>
                <div type="text">

                    <p>sparśavedhi bhavetpītaṃ kṛṣṇaṃ śreṣṭhaṃ rasāyane /</p>
                    <p>raktavarṇaṃ tathā cāpi rasabandhe praśasyate // VRrs_5.85 //</p>
                    <p>bhrāmakaṃ tu kaniṣṭhaṃ syāccumbakaṃ madhyamaṃ tathā /</p>
                    <p>uttamaṃ karṣakaṃ caiva drāvakaṃ cottamottamam // VRrs_5.86 //</p>
                    <note>bhrāmaka</note>
                    <p>bhrāmayellohajātaṃ yattatkāntaṃ bhrāmakaṃ matam // VRrs_5.87 //</p>
                    <p>cumbayeccumbakaṃ kāntaṃ karṣayetkarṣakaṃ tathā // VRrs_5.88 //</p>
                    <note>drāvaka</note>
                    <p>sākṣād yaddrāvayellohaṃ tatkāntaṃ drāvakaṃ bhavet // VRrs_5.89 //</p>
                    <note>romakānta</note>
                    <p>tadromakāntaṃ sphuṭitād yato romodgamo bhavet // VRrs_5.90 //</p>
                    <note>kānta:: subtypes:: mukha</note>
                    <p>kaniṣṭhaṃ syādekamukhaṃ madhyaṃ dvitrimukhaṃ bhavet /</p>
                    <p>catuṣpañcamukhaṃ śreṣṭhamuttamaṃ sarvatomukham // VRrs_5.91 //</p>
                    <note>kānta:: subtypes:: medic. properties</note>
                    <p>bhrāmakaṃ cumbakaṃ caiva vyādhināśe praśasyate /</p>
                    <p>rase rasāyane caiva karṣakaṃ drāvakaṃ hitam // VRrs_5.92 //</p>
                    <p>madonmattagajaḥ sūtaḥ kāntam aṅkuśamucyate // VRrs_5.93 //</p>
                    <note>kānta:: collecting</note>
                    <p>kṣetraṃ jñātvā grahītavyaṃ tatprayatnena dhīmatā /</p>
                    <p>mārutātapavikṣiptaṃ varjayennātra saṃśayaḥ // VRrs_5.94 //</p>
                    <note>kānta:: parīkṣā (?)</note>
                    <p>pātre yasya prasarati jale tailabindurna lipto gandhaṃ hiṅgustyajati ca tathā
                        tiktatāṃ nimbakalkaḥ /</p>
                    <p>pāke dugdhaṃ bhavati śikharākārakaṃ naiti bhūmau kāntaṃ lauhaṃ tadidamuditaṃ
                        lakṣaṇoktaṃ ca nānyat // VRrs_5.95 //</p>
                    <note>kānta:: medic. properties</note>
                    <p>kāntāyo +atirasāyanottarataraṃ svasthe cirāyuḥpradaṃ snigdhaṃ mehaharaṃ
                        tridoṣaśamanaṃ śūlāmamūlāpaham /</p>
                    <p>gulmaplīhayakṛtkṣayāmayaharaṃ pāṇḍūdaravyādhinut tiktoṣṇaṃ himavīryakaṃ
                        kimaparaṃ yogena sarvārtinut // VRrs_5.96 //</p>
                    <p>samyagauṣadhakalpānāṃ lohakalpaḥ praśasyate /</p>
                    <p>tasmātsarvaprayatnena śuddhaṃ lohaṃ ca mārayet // VRrs_5.97 //</p>
                    <p>nāyaḥ pacetpañcapalād arvāg ūrdhvaṃ trayodaśāt // VRrs_5.98 //</p>
                    <p>ādau mantrastataḥ karma kartavyaṃ mantra ucyate // VRrs_5.99 //</p>
                    <p>oṃ amṛtodbhavāya svāhā anena mantreṇa lohamāraṇam /</p>
                    <p>lakṣottaraguṇaṃ sarvaṃ lohaṃ syāduttarottaram /</p>
                    <p>kāntaṃ koṭiguṇaṃ tatra tadapyevaṃ guṇottaram // VRrs_5.100 //</p>
                    <note>iron:: śodhana</note>
                    <p>śaśakṣatajasaṃliptaṃ trivāraṃ paritāpitam /</p>
                    <p>muṇḍādisakalaṃ lohaṃ sarvadoṣān vimuñcati // VRrs_5.101 //</p>
                    <note>iron:: śodhana:: giridoṣa</note>
                    <p>kvāthyamaṣṭaguṇe toye triphalāṣoḍaśaṃ palam /</p>
                    <p>tatkvāthe pādaśeṣe tu lohasya palapañcakam // VRrs_5.102 //</p>
                    <p>kṛtvā patrāṇi taptāni saptavāraṃ niṣecayet /</p>
                    <p>evaṃ pralīyate doṣo girijo lohasambhavaḥ // VRrs_5.103 //</p>
                    <note>iron:: śodhana:: giridoṣa</note>
                    <p>sāmudralavaṇopetaṃ taptaṃ nirvāpitaṃ khalu /</p>
                    <p>triphalākvathite nūnaṃ giridoṣam ayastyajet // VRrs_5.104 //</p>
                    <note>iron:: śodhana:: giridoṣa</note>
                    <p>ciñcāphalajalakvāthādayo doṣam udasyati // VRrs_5.105 //</p>
                    <note>iron:: māraṇa:: vāritara</note>
                    <p>yadvā phalatrayopetaṃ gomūtre kvathitaṃ kṣaṇam /</p>


                </div>
                <div type="commentary" n="Bodhinī">
                    <head>Rasaratnasamuccayabodhinī</head>
                    <p>recitaṃ srāvitam // VRrsBo_5.105;1</p>
                </div>
                <div type="text">

                    <p>recitaṃ ghṛtasaṃyuktaṃ kṣiptvāyaḥ kharpare pacet // VRrs_5.106 //</p>
                    <p>cālayellohadaṇḍena yāvatkṣiptaṃ tṛṇaṃ dahet /</p>
                    <p>piṣṭvā piṣṭvā pacedevaṃ pañcavāramataḥ param // VRrs_5.107 //</p>
                    <p>dhātrīphalarasair yadvā triphalākvathitodakaiḥ /</p>
                    <p>puṭellohaṃ caturvāraṃ bhavedvāritaraṃ khalu // VRrs_5.108 //</p>
                    <note>iron:: māraṇa</note>
                    <p>snehāktaṃ loharajo mūtre svarase+api rātridhātrīṇām /</p>
                    <p>pṛthagevaṃ saptakṛtvo bharjitamakhilāmaye yojyam // VRrs_5.109 //</p>
                    <note>tīkṣṇaloha:: māraṇa</note>
                    <p>tīkṣṇalohasya patrāṇi nirdalāni dṛḍhe+anale /</p>
                    <p>dhmātvā kṣipejjale sadyaḥ pāṣāṇolūkhalodare // VRrs_5.110 //</p>
                    <p>kaṇḍayedgāḍhanirghātaiḥ sthūlayā lohapārayā /</p>
                    <p>tanmadhyātsthūlakhaṇḍāni ruddhvā malladvayāntare // VRrs_5.111 //</p>
                    <p>dhmātvā kṣiptvā jale samyak pūrvavatkaṇḍayetkhalu /</p>
                    <p>taccūrṇaṃ sūtagandhābhyāṃ puṭedviṃśativārakam // VRrs_5.112 //</p>
                    <p>puṭe puṭe vidhātavyaṃ peṣaṇaṃ dṛḍhavattaram /</p>
                    <p>evaṃ bhasmīkṛtaṃ lohaṃ tattadrogeṣu yojayet // VRrs_5.113 //</p>
                    <note>kānta:: medic. properties</note>
                    <p>kāntāyaḥ kamanīyakāntijananaṃ pāṇḍvāmayonmūlanam /</p>
                    <p>yakṣmavyādhinibarhaṇaṃ garaharaṃ doṣatrayonmūlanam /</p>
                    <p>nānākuṣṭhanibarhaṇaṃ balakaraṃ vṛṣyaṃ vayaḥstambhanam /</p>
                    <p>sarvavyādhiharaṃ rasāyanavaraṃ bhaumāmṛtaṃ nāparam // VRrs_5.114 //</p>
                    <note>iron (gen.):: māraṇa</note>
                    <p>hiṅgulasya palānpañca nārīstanyena peṣayet /</p>
                    <p>tena lohasya patrāṇi lepayetpalapañcakam // VRrs_5.115 //</p>
                    <p>ruddhvā gajapuṭe pacyātkaṣāyaistraiphalaiḥ punaḥ /</p>
                    <p>jambīrairāranālairvā viṃśatyaṃśena hiṅgulam // VRrs_5.116 //</p>
                    <p>piṣṭvā ruddhvā pacellohaṃ taddravaiḥ pācayetpunaḥ /</p>
                    <p>catvāriṃśatpuṭairevaṃ kāntaṃ tīkṣṇaṃ ca muṇḍakam /</p>
                    <p>mriyate nātra saṃdeho dattvā dattvaiva hiṅgulam // VRrs_5.117 //</p>
                    <note>tīkṣṇaloha:: māraṇa</note>
                    <p>atha pūrvoditaṃ tīkṣṇaṃ vasubhallakavāsayoḥ /</p>
                    <p>puṭitaṃ patratoyena triṃśadvārāṇi yatnataḥ /</p>
                    <p>śoṇitaṃ jāyate bhasma kṛtasindūravibhramam // VRrs_5.118 //</p>
                    <note>tīkṣṇaloha:: māraṇa</note>
                    <p>yadvā tīkṣṇadalodbhūtaṃ rajaśca triphalājalaiḥ /</p>
                    <p>piṣṭvā dattvaudanaṃ kiṃciccakrikāṃ pravidhāya ca // VRrs_5.119 //</p>
                    <p>śoṣayitvātiyatnena prapacetpañcabhiḥ puṭaiḥ /</p>
                    <p>raktavarṇaṃ hi tadbhasma yojanīyaṃ yathāyatham // VRrs_5.120 //</p>
                    <note>iron (gen.):: māraṇa:: niruttha</note>
                    <p>matsyākṣīgandhabāhlīkairlakucadravapeṣitaiḥ /</p>
                    <p>vilipya sakalaṃ lohaṃ matsyākṣīkalkalepitam // VRrs_5.121 //</p>
                    <p>bhastrābhyāṃ sudṛḍhaṃ dhmātvā triśūlīnirgamāvadhi /</p>


                </div>
                <div type="commentary" n="Bodhinī">
                    <head>Rasaratnasamuccayabodhinī</head>
                    <p>triśūlī triśūlavaccaṭikātrayam ityarthaḥ // VRrsBo_5.122ab;1</p>
                </div>
                <div type="text">

                    <p>athoddhṛtya kṣipetkvāthe triphalāgojalātmake // VRrs_5.122 //</p>
                    <p>tasmādāhṛtya saṃtāḍya mṛtamādāya lohakam /</p>
                    <p>punaśca pūrvavad dhmātvā mārayedakhilāyasam // VRrs_5.123 //</p>
                    <p>khaṇḍayitvā tato gandhaguḍatriphalayā saha /</p>
                    <p>puṭettriṃśativārāṇi nirutthaṃ bhasma jāyate // VRrs_5.124 //</p>
                    <note>iron (gen.):: māraṇa</note>
                    <p>samagandham ayaścūrṇaṃ kumārīvāribhāvitam /</p>
                    <p>puṭīkṛtaṃ kiyatkālamavaśyaṃ mriyate hyayaḥ // VRrs_5.125 //</p>
                    <note>iron (gen.):: māraṇa</note>
                    <p>jambīrarasasaṃyukte darade taptamāyasam /</p>
                    <p>bahuvāraṃ vinikṣiptaṃ mriyate nātra saṃśayaḥ // VRrs_5.126 //</p>
                    <note>iron (gen.):: māraṇa</note>
                    <p>gomūtraistriphalā kvāthyā tatkaṣāyeṇa bhāvayet /</p>
                    <p>triḥsaptāhaṃ prayatnena dinaikaṃ mardayetpunaḥ // VRrs_5.127 //</p>
                    <p>ruddhvā gajapuṭe pacyāddinaṃ kvāthena mardayet /</p>
                    <p>divā mardyaṃ puṭedrātrāvekaviṃśaddināvadhi /</p>
                    <p>ekaviṃśatpuṭairevaṃ mriyate trividhaṃ hyayaḥ // VRrs_5.128 //</p>
                    <note>kāntaloha:: śodhana</note>
                    <p>yatpātrādhyuṣite toye tailabindurna sarpati /</p>
                    <p>tāreṇāvartate yattatkāntalohaṃ tanūkṛtam // VRrs_5.129 //</p>
                    <p>ayasāmuttamaṃ siñcettaptaṃ taptaṃ varārase /</p>
                    <p>evaṃ śuddhāni lohāni piṣṭānyamlena kenacit // VRrs_5.130 //</p>
                    <p>mṛtasūtasya pādena praliptāni puṭānale /</p>
                    <p>pacettulyena vā tāpyagandhāśmaharatejasā // VRrs_5.131 //</p>
                    <p>taptaṃ kṣārāmlasaṃliptaṃ śaśarakte nidhāpitam /</p>
                    <p>kāntalohaṃ bhavedbhasma sarvadoṣavivarjitam // VRrs_5.132 //</p>
                    <note>iron:: māraṇa:: vāritara</note>
                    <p>śuddhaṃ sūtaṃ dvidhā gandhaṃ khallena kṛtakajjalam /</p>
                    <p>dvayoḥ samaṃ lohacūrṇaṃ mardayetkanyakādravaiḥ // VRrs_5.133 //</p>
                    <p>yāmadvayātsamuddhṛtya yadgolaṃ tāmrapātrake /</p>
                    <p>ācchādyairaṃḍapatraiśca yāmārdhe+atyuṣṇatāṃ vrajet // VRrs_5.134 //</p>
                    <p>dhānyarāśau nyasetpaścāttridinānte samuddharet /</p>
                    <p>saṃpeṣya gālayedvastre satyaṃ vāritaraṃ bhavet /</p>
                    <p>kāntaṃ tīkṣṇaṃ ca muṃḍaṃ ca nirutthaṃ jāyate mṛtam // VRrs_5.135 //</p>
                    <note>metals:: māraṇa</note>
                    <p>svarṇādīnmārayedevaṃ cūrṇaṃ kṛtvā ca lohavat /</p>
                    <p>siddhayogo hyayaṃ khyātaḥ siddhānāṃ sumukhāgataḥ // VRrs_5.136 //</p>
                    <p>anubhūtaṃ mayā satyaṃ sarvarogajarāpaham /</p>
                    <p>triphalāmadhusaṃyuktaṃ sarvarogeṣu yojayet // VRrs_5.137 //</p>
                    <p>etasmād apunarbhavaṃ hi bhasitaṃ lohasya divyāmṛtaṃ samyak siddharasāyanaṃ
                        trikaṭukīvellājyamadhvanvitam /</p>
                    <p>hanyānniṣkamitaṃ jarāmaraṇajavyādhīṃśca satputradaṃ diṣṭe śrīgiriśena
                        kālayavanodbhūtyai purā tatpituḥ // VRrs_5.138 //</p>
                    <note>iron:: mṛta:: medic. properties</note>
                    <p>lohaṃ
                        jantuvikārapāṇḍupavanakṣīṇatvapittāmayasthaulyārśograhaṇījvarārtikaphajicchophapramehapraṇut
                        /</p>
                    <p>gulmaplīhaviṣāpahaṃ balakaraṃ kuṣṭhāgnimāndyapraṇut saukhyālambirasāyanaṃ
                        mṛtiharaṃ kiṭṭaṃ ca kāntādivat // VRrs_5.139 //</p>
                    <p>mṛtāni lohāni rasībhavanti nighnanti yuktāni mahāmayāṃśca /</p>
                    <p>abhyāsayogād dṛḍhadehasiddhiṃ kurvanti rugjanmajarāvināśam // VRrs_5.140
                        //</p>
                    <note>kānta:: optimal:: phys. properties</note>
                    <p>pakvajambūphalacchāyaṃ kāntalohaṃ taduttamam // VRrs_5.141 //</p>
                    <note>tīkṣṇa:: drāvaṇa</note>
                    <p>triḥsaptakṛtvo gomūtre jālinībhasmabhāvitam /</p>
                    <p>śoṣayettasya vāpena tīkṣṇaṃ mūṣāgataṃ dravet // VRrs_5.142 //</p>
                    <note>tīkṣṇa:: drāvaṇa</note>
                    <p>suradālibhasma galitaṃ triḥsaptakṛtvo+atha gojale śuṣkam /</p>
                    <p>vāpena salilasadṛśaṃ karoti mūṣāgataṃ tīkṣṇam // VRrs_5.143 //</p>
                    <note>kānta:: drāvaṇa</note>
                    <p>suradālibhavaṃ bhasma naramūtreṇa gālitam /</p>
                    <p>triḥsaptavāraṃ tatkṣāravāpāt kāntadrutir bhavet // VRrs_5.144 //</p>
                    <note>iron (gen.):: drāvaṇa</note>
                    <p>gaṃdhakaṃ kāṃtapāṣāṇaṃ cūrṇayitvā samaṃ samam /</p>
                    <p>drute lohe pratīvāpo deyo lohāṣṭakaṃ dravet // VRrs_5.145 //</p>
                    <note>iron (gen.):: drāvaṇa</note>
                    <p>devadālyā dravairbhāvyaṃ gaṃdhakaṃ dinasaptakam /</p>
                    <p>tena pravāpamātreṇa lauhaṃ tiṣṭhati sūtavat // VRrs_5.146 //</p>
                    <note>iron:: aśuddha:: medic. properties</note>
                    <p>aśuddhalohaṃ na hitaṃ niṣevaṇād āyurbalaṃ kāntivināśi niścitam /</p>
                    <p>hṛdi prapīḍāṃ tanute hyapāṭavaṃ rujaṃ karotyeva viśodhya mārayet //
                        VRrs_5.147 //</p>
                    <p>kiṭṭāddaśaguṇaṃ muṇḍaṃ muṇḍāttīkṣṇaṃ śatonmitam /</p>
                    <p>tīkṣṇāllakṣaguṇaṃ kāntaṃ bhakṣaṇātkurute guṇān /</p>
                    <p>tasmāt kāntaṃ sadā sevyaṃ jarāmṛtyuharaṃ nṛṇām // VRrs_5.148 //</p>
                    <p>āyuṣpradātā balavīryakartā rogaprahartā madanasya kartā /</p>
                    <p>ayaḥsamānaṃ na hi kiṃcid anyadrasāyanaṃ śreṣṭhatamaṃ hi jantoḥ // VRrs_5.149
                        //</p>
                    <note>maṇḍūra:: preparation</note>
                    <p>akṣāṅgārairdhametkiṭṭaṃ lohajaṃ tadgavāṃ jalaiḥ /</p>
                    <p>secayedakṣapātrāntaḥ saptavāraṃ punaḥ punaḥ /</p>
                    <p>maṇḍūro+ayaṃ samākhyātaścūrṇaṃ ślakṣṇaṃ prayojayet // VRrs_5.150 //</p>
                    <note>maṇḍūra:: preparation</note>
                    <p>gomūtraistriphalā kvāthyā tatkvāthe secayecchanaiḥ /</p>
                    <p>lohakiṭṭaṃ susaṃtaptaṃ yāvajjīryati tatsvayam /</p>
                    <p>taccūrṇaṃ jāyate peṣyaṃ maṇḍūro+ayaṃ prayojayet // VRrs_5.151 //</p>
                    <note>muṇḍa:: maṇḍūra:: medic. properties</note>
                    <p>ye guṇā mārite muṇḍe te guṇā muṇḍakiṭṭake /</p>
                    <p>tasmātsarvatra maṇḍūraṃ rogaśāntyai prayojayet // VRrs_5.152 //</p>
                    <note>tin:: subtypes</note>
                    <p>khurakaṃ miśrakaṃ ceti dvividhaṃ vaṃgamucyate /</p>
                    <p>khuraṃ tatra guṇaiḥ śreṣṭhaṃ miśrakaṃ na hitaṃ matam // VRrs_5.153 //</p>


                </div>
                <div type="commentary" n="Ṭīkā">
                    <head>Rasaratnasamuccayaṭīkā</head>
                    <p>na hitam iti // VRrsṬī_5.153;1</p>
                    <p>tatra nāgamiśraṇenāśuddhatvāt // VRrsṬī_5.153;2</p>
                </div>
                <div type="text">
                    <note>khura:: mṛta:: parīkṣā</note>
                    <p>dhavalaṃ mṛtaṃ snigdhaṃ drutadrāvaṃ sagauravam /</p>


                </div>
                <div type="commentary" n="Bodhinī">
                    <head>Rasaratnasamuccayabodhinī</head>
                    <p>niḥśabdaṃ pattrībhūtamapi śabdarahitaṃ pattrībhūtaṃ raṅgāntaraṃ yathā
                        saśabdaṃ bhavati tathā na ityarthaḥ // VRrsBo_5.154ab;1</p>
                </div>
                <div type="text">
                    <note>miśraka:: phys. properties</note>
                    <p>niḥśabdaṃ khuravaṃgaṃ syāt miśrakaṃ śyāmaśubhrakam // VRrs_5.154 //</p>
                    <note>tin:: medic. properties</note>
                    <p>vaṅgaṃ tiktoṣṇakaṃ rūkṣamīṣad vātaprakopanam /</p>
                    <p>mehaśleṣmāmayaghnaṃ ca medoghnaṃ kṛmināśanam // VRrs_5.155 //</p>
                    <note>khura:: śodhana</note>
                    <p>drāvayitvā niśāyukte kṣiptaṃ nirguṇḍikārase /</p>
                    <p>viśudhyati trivāreṇa khuravaṃgaṃ na saṃśayaḥ // VRrs_5.156 //</p>
                    <note>miśraka:: śodhana</note>
                    <p>amlatakravinikṣiptaṃ varṣābhūviṣatindubhiḥ /</p>
                    <p>kaṭphalāṃbugataṃ vaṃgaṃ dvitīyaṃ pariśudhyati // VRrs_5.157 //</p>
                    <note>metals:: śodhana</note>
                    <p>śudhyati nāgo vaṃgo ghoṣo ravirātape+api munisaṃkhyaiḥ /</p>
                    <p>nirguṇḍīrasasekaistanmūlarajaḥpravāpaiśca // VRrs_5.158 //</p>
                    <note>tin:: māraṇa</note>
                    <p>satālenārkadugdhena liptvā vaṃgadalāni ca /</p>
                    <p>bodhiciṃcātvacaḥ kṣārairdadyāllaghupuṭāni ca /</p>
                    <p>mardayitvā caredbhasma tadrasādiṣu śasyate // VRrs_5.159 //</p>
                    <note>tin:: māraṇa</note>
                    <p>pradrāvya kharpare vaṃgaṃ ṣoḍaśāṃśaṃ rasaṃ kṣipet /</p>


                </div>
                <div type="commentary" n="Bodhinī">
                    <head>Rasaratnasamuccayabodhinī</head>
                    <p>bhāradvājasya vanakārpāsyāḥ // VRrsBo_5.160ab;1</p>
                </div>
                <div type="text">

                    <p>svalpasvalpālakaṃ dattvā bhāradvājasya kāṣṭhataḥ /</p>
                    <p>mardayitvā caredbhasma tadrasādiṣu śasyate // VRrs_5.160 //</p>
                    <note>tin:: māraṇa</note>
                    <p>palāśadravayuktena vaṃgapatraṃ pralepayet /</p>
                    <p>tālena puṭitaṃ paścānmriyate nātra saṃśayaḥ // VRrs_5.161 //</p>
                    <note>tin:: māraṇa</note>
                    <p>bhallātatailasaṃliptaṃ vaṃgaṃ vastreṇa veṣṭitam /</p>
                    <p>ciṃcāpippalapālāśakāṣṭhāgnau yāti pañcatām // VRrs_5.162 //</p>
                    <note>tin:: formulations</note>
                    <p>vaṃgabhasmasamaṃ kāntaṃ vyomabhasma ca tatsamam /</p>
                    <p>mardayetkanakāmbhobhirnimbapatrarasairapi // VRrs_5.163 //</p>
                    <p>dāḍimasya mayūrasya rasena ca pṛthak pṛthak /</p>
                    <p>bhūpālāvartabhasmātha vinikṣipya samāṃśakam // VRrs_5.164 //</p>
                    <p>gomūlakaśilādhātujalaiḥ samyagvimardayet /</p>
                    <p>tato guggulatoyena mardayitvā dināṣṭakam // VRrs_5.165 //</p>
                    <p>viśoṣya paricūrṇyātha samabhāgena yojayet /</p>
                    <p>ghṛṣṭaṃ bandhūkaniryāsair nākulībījacūrṇakaiḥ // VRrs_5.166 //</p>


                </div>
                <div type="commentary" n="Bodhinī">
                    <head>Rasaratnasamuccayabodhinī</head>
                    <p>nākulībījaṃ rāsnābījaṃ śālmalībījaṃ vā // VRrsBo_5.166;1</p>
                </div>
                <div type="text">

                    <p>tataḥ kṣipetkaraṇḍāntarvidhāya paṭagālitam /</p>
                    <p>gotakrapiṣṭarajanīsāreṇa saha pāyayet // VRrs_5.167 //</p>
                    <p>caturbhir vallakaistulyaṃ ramyaṃ vaṃgarasāyanam /</p>
                    <p>niścitaṃ tena naśyanti mehā viṃśatibhedakāḥ // VRrs_5.168 //</p>
                    <p>śālayo mudgasūpaṃ ca navanītaṃ tilodbhavam /</p>
                    <p>paṭolaṃ tiktatuṇḍīraṃ takraṃ pathyāya śasyate // VRrs_5.169 //</p>
                    <note>lead:: śuddha:: parīkṣā</note>
                    <p>drutadrāvaṃ mahābhāraṃ chede kṛṣṇaṃ samujjvalam /</p>
                    <p>pūtigandhaṃ bahiḥ kṛṣṇaṃ śuddhaṃ sīsamato+anyathā // VRrs_5.170 //</p>
                    <note>lead:: medic. properties</note>
                    <p>atyuṣṇaṃ sīsakaṃ snigdhaṃ tiktaṃ vātakaphāpaham /</p>
                    <p>pramehatoyadoṣaghnaṃ dīpanaṃ cāmavātanut // VRrs_5.171 //</p>
                    <note>lead:: śodhana</note>
                    <p>sinduvārajaṭākauntīharidrācūrṇakaṃ kṣipet /</p>
                    <p>drute nāge+atha nirguṇḍyās trivāraṃ nikṣipedrase /</p>
                    <p>nāgaḥ śuddho bhavedevaṃ mūrchāsphoṭādi nācaret // VRrs_5.172 //</p>
                    <note>lead:: māraṇa</note>
                    <p>tiryagākāracullyāṃ tu tiryagvaktraṃ ghaṭaṃ nyaset /</p>
                    <p>taṃ ca vaktraṃ vinā sarvaṃ gopayedyatnato mṛdā // VRrs_5.173 //</p>
                    <p>bhṛṣṭayantrābhidhe tasmin pātre sīsaṃ vinikṣipet /</p>
                    <p>palaviṃśatikaṃ śuddhamadhastīvrānalaṃ kṣipet // VRrs_5.174 //</p>
                    <p>drute nāge kṣipetsūtaṃ śuddhaṃ karṣamitaṃ śubham /</p>
                    <p>gharṣayitvā kṣipetkṣāramekaikaṃ hi palaṃ palam // VRrs_5.175 //</p>
                    <p>arjunasyākṣavṛkṣasya mahārājagirerapi /</p>


                </div>
                <div type="commentary" n="Bodhinī">
                    <head>Rasaratnasamuccayabodhinī</head>
                    <p>mahārājagiriḥ śākaviśeṣaḥ rājaśākam itiyāvat sa tu laghusthūlabhedena
                        dvividhaḥ atra ca sthūlo grāhyaḥ // VRrsBo_5.176ab;1</p>
                </div>
                <div type="text">

                    <p>dāḍimasya mayūrasya kṣiptvā kṣāraṃ pṛthak pṛthak // VRrs_5.176 //</p>
                    <p>evaṃ viṃśatirātrāṇi pacettīvreṇa vahninā /</p>
                    <p>vighaṭṭayandṛḍhaṃ dorbhyāṃ lohadarvyā prayatnataḥ // VRrs_5.177 //</p>
                    <p>raktaṃ tajjāyate bhasma kapotacchāyameva vā /</p>
                    <p>nāgaṃ doṣavinirmuktaṃ jāyate+atirasāyanam // VRrs_5.178 //</p>


                </div>
                <div type="commentary" n="Bodhinī">
                    <head>Rasaratnasamuccayabodhinī</head>
                    <p>atredaṃ kāryaṃ vakrākārāṃ cullīṃ kṛtvā tadupari ghaṭamekaṃ vakramukhaṃ kṛtvā
                        sthāpayet tato vaktramātraṃ vihāya kṛtsnaṃ ghaṭāvayavaṃ mṛllepenācchādayet
                        bhṛṣṭayantrākhye+asmin yantre viṃśatipalamānaṃ śuddhaṃ sīsakaṃ dattvā
                        tīvrottāpena dravīkuryāt tataḥ tasmin karṣapramāṇaṃ śodhitapāradaṃ prakṣipya
                        darvyā ghaṭṭayet miśrībhūte ca tasmin pratyekaṃ palamānaṃ arjunādīnāṃ kṣāraṃ
                        pṛthak pṛthak dattvā lauhadarvyā dṛḍhaṃ ghaṭṭayan tīvrāgninā viṃśatirātraṃ
                        pacet // VRrsBo_5.178;1</p>

                    <p>$</p>
                </div>
                <div type="commentary" n="Ṭīkā">
                    <head>Rasaratnasamuccayaṭīkā</head>
                    <p>tiryagākārā tiraścīnā yā dīrghā cullī āhāḷa iti mahārāṣṭrabhāsāyāṃ prasiddhā
                        tasyāṃ ghaṭaṃ tiryagvaktram etādṛśaṃ ghaṭaṃ nyased adhiśrayet //
                        VRrsṬī_5.178;1</p>
                    <p>taṃ ghaṭaṃ ca vaktraṃ vinā bāhye samaṃ tato+aṅgulasthūlaṃ mṛdā gopayellepayet
                        // VRrsṬī_5.178;2</p>
                    <p>bhṛṣṭayantrākhye tasmin viṃśatipalamitaṃ sīsaṃ vinikṣipet //
                        VRrsṬī_5.178;3</p>
                    <p>tasmin drute sati ekakarṣaṃ śuddhasūtaṃ tatra kṣiptvā tato darvyā vighaṭṭya
                        itastataḥ saṃcālyaikībhūte satyarjunādīnāṃ pratyekaṃ kṣāraṃ palamitaṃ kṣipet
                        // VRrsṬī_5.178;4</p>
                    <p>tato dorbhyāṃ lohadarvyā vighaṭṭayaṃścālayan viṃśatirātraparyantaṃ tīvrāgninā
                        pacet // VRrsṬī_5.178;5</p>
                    <p>tena vidhinā nāgabhasma raktavarṇaṃ kapotacchāyaṃ kṛṣṇamiśraraktavarṇaṃ vā
                        bhavet // VRrsṬī_5.178;6</p>
                    <p>tāpasphoṭādikaratvarūpadoṣarahitaṃ bhasmībhūtaṃ nāgaṃ rasāyanaṃ bhavati //
                        VRrsṬī_5.178;7</p>
                </div>
                <div type="text">
                    <note>lead:: māraṇa</note>
                    <p>hatamutthāpitaṃ sīsaṃ daśavāreṇa sidhyati /</p>
                    <p>tanmṛtaṃ sīsakaṃ sarvadoṣamuktaṃ rasāyanam // VRrs_5.179 //</p>
                    <note>lead:: māraṇa:: niruttha</note>
                    <p>aśvatthaciṃcātvagbhasma nāgasya caturaṃśataḥ /</p>
                    <p>kṣipennāgaṃ pacetpātre cālayellohacāṭunā // VRrs_5.180 //</p>


                </div>
                <div type="commentary" n="Bodhinī">
                    <head>Rasaratnasamuccayabodhinī</head>
                    <p>lohacāṭunā lohadarvyā // VRrsBo_5.180;1</p>
                </div>
                <div type="text">

                    <p>yāmādbhasma taduddhṛtya bhasmatulyā manaḥśilā /</p>
                    <p>jambīrair āranālairvā piṣṭvā ruddhvā puṭe pacet // VRrs_5.181 //</p>
                    <p>svāṃgaśītaṃ punaḥ piṣṭvā viṃśatyaṃśaśilāyutam /</p>
                    <p>amlenaiva tu yāmaikaṃ pūrvavatpācayetpuṭe /</p>
                    <p>evaṃ ṣaṣṭipuṭaiḥ pakvo nāgaḥ syātsunirutthitaḥ // VRrs_5.182 //</p>
                    <note>lead:: māraṇa:: niruttha</note>
                    <p>śilayā ravidugdhena nāgapatrāṇi lepayet /</p>
                    <p>mārayetpuṭayogena nirutthaṃ jāyate tathā // VRrs_5.183 //</p>
                    <note>lead:: formulations</note>
                    <p>evaṃ nāgodbhavaṃ bhasma tāpyabhasmārdhabhāgikam /</p>
                    <p>pādaṃ pādaṃ kṣipedbhasma śulbasya vimalasya ca // VRrs_5.184 //</p>
                    <p>kāntābhrasattvayoś cāpi sphaṭikasya pṛthak pṛthak /</p>
                    <p>sarvamekatra saṃcūrṇya puṭettriphalavāriṇā // VRrs_5.185 //</p>
                    <p>triṃśadvanagiriṇḍaiśca triṃśadvāraṃ vicūrṇya tat /</p>
                    <p>vyoṣavellakacūrṇaiśca samāṃśaiḥ saha melayet // VRrs_5.186 //</p>
                    <p>madhvājyasahitaṃ hanti pralīḍhaṃ vallamātrayā /</p>
                    <p>aśītivātajānrogāndhanurvātaṃ viśeṣataḥ // VRrs_5.187 //</p>
                    <p>kapharogānaśeṣāṃśca mūtrarogāṃśca sarvaśaḥ /</p>
                    <p>śvāsaṃ kāsaṃ kṣayaṃ pāṇḍuṃ śvayathuṃ śītakajvaram // VRrs_5.188 //</p>
                    <p>grahaṇīmāmadoṣaṃ ca vahnimāndyaṃ sudurjaram /</p>
                    <p>sarvānudakadoṣāṃśca tattadrogānupānataḥ // VRrs_5.189 //</p>
                    <note>brass:: subtypes</note>
                    <p>rītikā kākatuṇḍī ca dvividhaṃ pittalaṃ bhavet // VRrs_5.190 //</p>


                </div>
                <div type="commentary" n="Ṭīkā">
                    <head>Rasaratnasamuccayaṭīkā</head>
                    <p>tat pittalaṃ dvividham // VRrsṬī_5.190;1</p>
                    <p>rītikā kākatuṇḍī ceti bhedāt // VRrsṬī_5.190;2</p>
                    <p>tatra rītikāyā dvau bhedau // VRrsṬī_5.190;3</p>
                    <p>kiṃcittāmrābhā svarṇavarṇā ca // VRrsṬī_5.190;4</p>
                </div>
                <div type="text">
                    <note>rītikā:: parīkṣā</note>
                    <p>saṃtāpya kāṃjike kṣiptā tāmrābhā rītikā matā // VRrs_5.191 //</p>
                    <note>kākatuṇḍī:: parīkṣā</note>
                    <p>evaṃ yā jāyate kṛṣṇā kākatuṇḍīti sā matā // VRrs_5.192 //</p>
                    <note>rītikā:: medic. properties</note>
                    <p>rītistiktarasā rūkṣā jantughnī sāsrapittanut /</p>
                    <p>pāṇḍukuṣṭhaharā yogātsoṣṇavīryā ca śītalā // VRrs_5.193 //</p>
                    <note>kākatuṇḍī:: medic. properties</note>
                    <p>kākatuṇḍī gatasnehā tiktoṣṇā kaphapittanut /</p>
                    <p>yakṛtplīhaharā śītavīryā ca parikīrtitā // VRrs_5.194 //</p>
                    <note>brass:: rīti:: phys. properties</note>
                    <p>gurvī mṛdvī ca pītābhā sārāṅgī tāḍanakṣamā /</p>
                    <p>susnigdhā masṛṇāṅgī ca rītiretādṛśī śubhā // VRrs_5.195 //</p>


                </div>
                <div type="commentary" n="Bodhinī">
                    <head>Rasaratnasamuccayabodhinī</head>
                    <p>barbarā adhamā ityarthaḥ // VRrsBo_5.195;1</p>
                </div>
                <div type="text">
                    <note>rīti:: parīkṣā:: bad quality</note>
                    <p>pāṇḍupītā kharā rūkṣā barbarā tāḍanākṣamā /</p>
                    <p>pūtigandhā tathā laghvī rītirneṣṭā rasādiṣu // VRrs_5.196 //</p>
                    <note>rīti:: śodhana</note>
                    <p>taptvā kṣiptvā ca nirguṇḍīrase śyāmārajo+anvite /</p>


                </div>
                <div type="commentary" n="Bodhinī">
                    <head>Rasaratnasamuccayabodhinī</head>
                    <p>śyāmārajo+anvite haridrācūrṇasaṃyute // VRrsBo_5.197ab;1</p>
                </div>
                <div type="text">

                    <p>pañcavāreṇa saṃśuddhiṃ rītirāyāti niścitam // VRrs_5.197 //</p>
                    <note>rīti:: māraṇa</note>
                    <p>nimbūrasaśilāgandhaveṣṭitā puṭitāṣṭadhā /</p>
                    <p>rītirāyāti bhasmatvaṃ tato yojyā yathāyatham // VRrs_5.198 //</p>
                    <note>rīti:: māraṇa</note>
                    <p>tāmravanmāraṇaṃ tasyāḥ kṛtvā sarvatra yojayet // VRrs_5.199 //</p>
                    <note>brass:: pittalarasāyana</note>
                    <p>mṛtārakūṭakaṃ kāntaṃ vyomasattvaṃ ca māritam /</p>
                    <p>trayaṃ samāṃśakaṃ tulyaṃ vyoṣaṃ jantughnasaṃyutam // VRrs_5.200 //</p>
                    <p>brahmabījājamodāgnibhallātatilasaṃyutam /</p>


                </div>
                <div type="commentary" n="Bodhinī">
                    <head>Rasaratnasamuccayabodhinī</head>
                    <p>ajamodā yamānī antaḥparimārjanakatvāt // VRrsBo_5.201ab;1</p>
                </div>
                <div type="text">

                    <p>sevitaṃ niṣkamātraṃ hi jantughnaṃ kuṣṭhanāśanam /</p>
                    <p>viśeṣācchvetakuṣṭhaghnaṃ dīpanaṃ pācanaṃ hitam // VRrs_5.201 //</p>
                    <note>brass:: drāvaṇa</note>
                    <p>suvarṇarītikācūrṇaṃ bhakṣitaṃ veṣṭitaṃ punaḥ /</p>
                    <p>chāgena kṛṣṇavarṇena mattena taruṇena ca // VRrs_5.202 //</p>
                    <p>talliptaṃ kharpare dagdhaṃ drutiṃ muñcati śobhanām /</p>
                    <p>caturdaśalasadvarṇasuvarṇasadṛśachaviḥ /</p>
                    <p>dehalohakarī proktā yuktā rasarasāyane // VRrs_5.203 //</p>
                    <note>bronze:: production</note>
                    <p>aṣṭabhāgena tāmreṇa dvibhāgakhurakeṇa ca /</p>
                    <p>vidrutena bhavetkāṃsyaṃ tatsaurāṣṭrabhavaṃ śubham // VRrs_5.204 //</p>
                    <note>bronze:: parīkṣā:: good quality</note>
                    <p>tīkṣṇaśabdaṃ mṛdu snigdhamīṣacchyāmalaśubhrakam /</p>
                    <p>nirmalaṃ dāharaktaṃ ca ṣoḍhā kāṃsyaṃ praśasyate // VRrs_5.205 //</p>
                    <note>bronze:: parīkṣā:: bad quality</note>
                    <p>tatpītaṃ dahane tāmraṃ kharaṃ rūkṣaṃ ghanāsaham /</p>
                    <p>mandanādaṃ gatajyotiḥ saptadhā kāṃsyamutsṛjet // VRrs_5.206 //</p>
                    <note>bronze:: medic. properties</note>
                    <p>kāṃsyaṃ laghu ca tiktoṣṇaṃ lekhanaṃ dṛkprasādanam /</p>
                    <p>kṛmikuṣṭhaharaṃ vātapittaghnaṃ dīpanaṃ hitam // VRrs_5.207 //</p>
                    <p>ghṛtamekaṃ vinā cānyatsarvaṃ kāṃsyagataṃ nṛṇām /</p>
                    <p>bhuktamārogyasukhadaṃ hitaṃ sātmyakaraṃ tathā // VRrs_5.208 //</p>
                    <note>bronze:: śodhana</note>
                    <p>taptaṃ kāṃsyaṃ gavāṃ mūtre vāpitaṃ pariśudhyati // VRrs_5.209 //</p>
                    <note>bronze:: māraṇa:: niruttha</note>
                    <p>mriyate gandhatālābhyāṃ nirutthaṃ pañcabhiḥ puṭaiḥ // VRrs_5.210 //</p>
                    <note>bronze:: māraṇa</note>
                    <p>trikṣāraṃ pañcalavaṇaṃ saptadhāmlena bhāvayet /</p>


                </div>
                <div type="commentary" n="Bodhinī">
                    <head>Rasaratnasamuccayabodhinī</head>
                    <p>ārakūṭaṃ pittalam // VRrsBo_5.210;1</p>
                </div>
                <div type="text">

                    <p>kāṃsyārakūṭapatrāṇi tena kalkena lepayet /</p>
                    <p>ruddhvā gajapuṭe pakvaṃ śuddhabhasmatvamāpnuyāt // VRrs_5.211 //</p>
                    <note>vartaloha</note>
                    <p>kāṃsyārkarītilohāhijātaṃ tadvartalohakam /</p>
                    <p>tadeva pañcalohākhyaṃ lohavidbhirudāhṛtam // VRrs_5.212 //</p>
                    <note>vartaloha:: medic. properties</note>
                    <p>himāmlaṃ kaṭukaṃ rūkṣaṃ kaphapittavināśanam /</p>
                    <p>rucyaṃ tvacyaṃ kṛmighnaṃ ca netryaṃ malaviśodhanam // VRrs_5.213 //</p>
                    <p>tadbhāṇḍe sādhitaṃ sarvam annavyañjanasūpakam /</p>
                    <p>amlena varjitaṃ cātidīpanaṃ pācanaṃ hitam // VRrs_5.214 //</p>
                    <note>vartaloha:: śodhana</note>
                    <p>drutamaśvajale kṣiptaṃ vartalohaṃ viśudhyati // VRrs_5.215 //</p>
                    <note>vartaloha:: māraṇa</note>
                    <p>mriyate gandhatālābhyāṃ puṭitaṃ vartalohakam /</p>
                    <p>teṣu teṣviha yogeṣu yojanīyaṃ yathāvidhi // VRrs_5.216 //</p>
                    <note>mercury:: preparation with mahārasas etc.</note>
                    <p>jātimadbhirviśuddhaiśca vidhinā parisādhitaiḥ /</p>
                    <p>rasoparasalohādyaiḥ sūtaḥ sidhyati nānyathā // VRrs_5.217 //</p>
                    <p>ratnāni lohāni varāṭaśuktipāṣāṇajātaṃ khuraśṛṅgaśalyam /</p>
                    <p>mahārasādyeṣu kaṭhoradehaṃ bhasmīkṛtaṃ syāt khalu sūtayogyam // VRrs_5.218
                        //</p>
                    <note>bhūnāga:: sattva</note>
                    <p>vajrāṇāṃ drāvaṇārthāya sattvaṃ bhūnāgajaṃ bruve /</p>
                    <p>tadeva paramaṃ tejaḥ sūtarājendravajrayoḥ // VRrs_5.219 //</p>
                    <p>dhautabhūnāgasambhūtaṃ mardayedbhṛṃgajadravaiḥ /</p>
                    <p>nimbūdravaiśca nirguṇḍyāḥ svarasaistridinaṃ pṛthak // VRrs_5.220 //</p>
                    <p>taddrāvaṇagaṇopetaṃ saṃmardya vaṭakīkṛtam /</p>
                    <p>nirudhya dṛḍhamūṣāyāṃ dvidaṇḍaṃ pradhamed dṛḍham // VRrs_5.221 //</p>
                    <p>svataḥśītaṃ samāhṛtya paṭṭake viniveśya tat /</p>
                    <p>ravakān rājikātulyān reṇūn atibharānvitān // VRrs_5.222 //</p>
                    <p>dvādaśāṃśārkasaṃyuktāndhamitvā ravakānharet /</p>
                    <p>prakṣālya ravakānāśu samādāya prayatnataḥ // VRrs_5.223 //</p>
                    <p>vajrādidrāvaṇaṃ tena prakurvīta yathepsitam /</p>
                    <p>kharasattvam idaṃ proktaṃ rasāyanamanuttamam /</p>
                    <p>dvitrimūṣāsu caikasyāṃ sattvaṃ bhavati niścitam // VRrs_5.224 //</p>
                    <note>bhūnāga:: sattva</note>
                    <p>bhujaṅgamānupādāya catuṣprasthasamanvitān /</p>
                    <p>suvarṇarūpyatāmrāyaskāṃtasaṃbhūtibhūmijān // VRrs_5.225 //</p>
                    <p>prakṣālya rajanītoyaiḥ śītalaiśca jalairapi /</p>
                    <p>upoṣitaṃ mayūraṃ vā śūraṃ vā caraṇāyudham // VRrs_5.226 //</p>
                    <p>krameṇa cārayitvātha tadviṣṭhāṃ samupāharet /</p>
                    <p>kṣārāmlaiḥ saha saṃpeṣya viśoṣya ca kharātape // VRrs_5.227 //</p>
                    <p>tataḥ kharparake kṣiptvā bharjayitvā maṣīṃ caret /</p>
                    <p>maṣīṃ drāvaṇavargeṇa saṃyuktāṃ saṃpramarditām // VRrs_5.228 //</p>
                    <p>nirudhya koṣṭhikāmadhye pradhamed ghaṭikādvayam /</p>


                </div>
                <div type="commentary" n="Bodhinī">
                    <head>Rasaratnasamuccayabodhinī</head>
                    <p>khoṭaṃ rasajāraṇabandhanadravyaviśeṣaṃ bhūnāgasattvasya rasajārakatvāt atra
                        khoṭaśabdena ravakareṇurūpaṃ bhūnāgasattvaṃ bodhyam // VRrsBo_5.229ab;1</p>
                </div>
                <div type="text">

                    <p>śītalībhūtamūṣāyāḥ khoṭamāhṛtya peṣayet // VRrs_5.229 //</p>
                    <p>prakṣālya ravakānsūkṣmānsamādāya prayatnataḥ /</p>
                    <p>suvarṇamānavad dhmātvā ravaṃ kṛtvā niyojayet // VRrs_5.230 //</p>
                    <note>bhūnāga:: mudrikā (?)</note>
                    <p>bhūnāgodbhavasattvamuttamamidaṃ śrīsomadevoditaṃ dattaṃ pādamitaṃ
                        dviśāṇakanakenaikaṃ gatenormikām /</p>
                    <p>taddhautāmbuvilepitaṃ sthiracarodbhūtaṃ viṣaṃ netraruk śūlaṃ mūlagadaṃ ca
                        karṇajarujo hanyāt prasūtigraham // VRrs_5.231 //</p>
                    <note>tailapātana</note>
                    <p>mūlānyuttaravāruṇyā jarjarīkṛtya kāṃjike /</p>
                    <p>kṣipedaṅkollabījānāṃ peśikāṃ jarjarīkṛtām /</p>
                    <p>tattailaṃ ghṛtavatstyānaṃ grāhyaṃ tattu yathāvidhi // VRrs_5.232 //</p>


                </div>
                <div type="commentary" n="Bodhinī">
                    <head>Rasaratnasamuccayabodhinī</head>
                    <p>peṭakārī jyotiṣmatī // VRrsBo_5.232;1</p>
                </div>
                <div type="text">
                    <note>tailapātana</note>
                    <p>saṃpeṣyottaravāruṇyāḥ peṭakāryā dalānyatha /</p>
                    <p>kāñjikena tatastena kalkena parimardayet // VRrs_5.233 //</p>
                    <p>rajaścāṅkollabījānāṃ tadbaddhvā viralāmbare /</p>
                    <p>tadvilambyātape tīvre tasyādhaścaṣakaṃ nyaset /</p>
                    <p>tasminnipatitaṃ tailamādeyaṃ śvitranāśanam // VRrs_5.234 //</p>
                    <note>taila:: pātana</note>
                    <p>aṅkollabījasambhūtaṃ cūrṇaṃ saṃmardya kāñjikaiḥ /</p>
                    <p>ekarātroṣitaṃ tattu piṇḍīkṛtya tataḥ param // VRrs_5.235 //</p>
                    <p>svedayetkanduke yantre ghaṭikādvitayaṃ tataḥ /</p>
                    <p>tāṃ ca piṇḍīṃ dṛḍhe vastre baddhvā niṣpīḍya kāṣṭhataḥ // VRrs_5.236 //</p>
                    <p>adhaḥpātrasthitaṃ tailaṃ samāhṛtya niyojayet /</p>
                    <p>evaṃ kandukayantreṇa sarvatailānyupāharet // VRrs_5.237 //</p>


                </div>
                <div type="commentary" n="Bodhinī">
                    <head>Rasaratnasamuccayabodhinī</head>
                    <p>kākatuṇḍī śvetaguñjā // VRrsBo_5.237;1</p>
                </div>
                <div type="text">

                    <p>aṅkolasyāpi tailaṃ syātkākatuṇḍyā samūlayā // VRrs_5.238 //</p>


                </div>
                <div type="commentary" n="Bodhinī">
                    <head>Rasaratnasamuccayabodhinī</head>
                    <p>vākucī somarājī // VRrsBo_5.238;1</p>
                    <p>devadālī hastighoṣakaḥ // VRrsBo_5.238;2</p>

                    <p>$</p>
                </div>
                <div type="commentary" n="Bodhinī">
                    <head>Rasaratnasamuccayabodhinī</head>
                    <p>karkoṭī karkoṭakaṃ kāṃkola iti bhāṣā // VRrsBo_5.238;1</p>
                </div>
                <div type="text">
                    <note>taila:: pātana</note>
                    <p>vākucidevadālyośca karkoṭīmūlato bhavet // VRrs_5.239 //</p>
                    <note>taila:: viṣamuṣṭi</note>
                    <p>apāmārgakaṣāyeṇa tailaṃ syādviṣamuṣṭijam // VRrs_5.240 //</p>
                    <note>taila:: jaipāla</note>
                    <p>mūlakvāthaiḥ kumāryāśca tailaṃ jaipālajaṃ haret // VRrs_5.241 //</p>
                    <note>taila:: vākucī</note>
                    <p>kvāthai raktāpāmārgasya vākucītailamāharet // VRrs_5.242 //</p>
                    <note>taila:: pātana</note>
                    <p>kṛṣṇāyāḥ kākatuṇḍyāśca bījacūrṇāni kārayet /</p>
                    <p>kāntapāṣāṇacūrṇaṃ ca ekīkṛtya nirodhayet /</p>
                    <p>dhānyarāśigataṃ paścāduddhṛtya tailamāharet // VRrs_5.243 //</p>
                </div>

            </div>
            <div type="adhyāya">
                <head>Adhyāya 6</head>
                <div type="text">
                    <p>rasaśāstrāṇi sarvāṇi samālocya yathākramam /</p>
                    <p>sādhakānāṃ hitārthāya prakaṭīkriyate +adhunā // VRrs_6.1 //</p>
                    <p>na krameṇa vinā śāstraṃ na śāstreṇa vinā kramaḥ /</p>
                    <p>śāstraṃ kramayutaṃ jñātvā yaḥ karoti sa siddhibhāk // VRrs_6.2 //</p>
                    <p>ācāryo jñānavāndakṣo rasaśāstraviśāradaḥ /</p>
                    <p>mantrasiddho mahāvīro niścalaśivavatsalaḥ // VRrs_6.3 //</p>
                    <p>devībhaktaḥ sadā dhīro devatāyāgatatparaḥ /</p>
                    <p>sarvāmnāyaviśeṣajñaḥ kuśalo rasakarmaṇi /</p>
                    <p>evaṃ lakṣaṇasaṃyukto rasavidyāgurur bhavet // VRrs_6.4 //</p>
                    <p>gurubhaktāḥ sadācārāḥ satyavanto dṛḍhavratāḥ /</p>
                    <p>nirālasyāḥ svadharmajñāḥ sadājñāparipālakāḥ // VRrs_6.5 //</p>
                    <p>dambhamātsaryanirmuktāḥ kulācāreṣu dīkṣitāḥ /</p>
                    <p>atyantasādhakāḥ śāntā mantrārādhanatatparāḥ /</p>
                    <p>ityevaṃ lakṣaṇairyuktāḥ śiṣyāḥ syuḥ sūtasiddhaye // VRrs_6.6 //</p>
                    <p>sahāyāḥ sodyamāstatra yathā śiṣyāstato+adhikāḥ /</p>
                    <p>kulīnāḥ svāmibhaktāśca kartavyā rasakarmaṇi // VRrs_6.7 //</p>
                    <p>nāstikā ye durācārāścumbakā guruto+aparāt /</p>
                    <p>vidyāṃ grahītumicchati cauryacchadmakhalotsavāt // VRrs_6.8 //</p>
                    <p>na teṣāṃ sidhyate kiṃcin maṇimantrauṣadhādikam /</p>
                    <p>kurvanti yadi mohena nāśayanti svakaṃ dhanam /</p>
                    <p>iha loke sukhaṃ nāsti paraloke tathaiva ca // VRrs_6.9 //</p>
                    <p>tasmād bhaktibalādeva saṃtuṣyati yadā guruḥ /</p>
                    <p>tadā śiṣyeṇa sā grāhyā rasavidyātmasiddhaye /</p>
                    <p>hastamastakayogena varaṃ labdhvā susādhayet // VRrs_6.10 //</p>
                    <p>ātaṅkarahite deśe dharmarājye manorame /</p>
                    <p>umāmaheśvaropete samṛddhe nagare śubhe // VRrs_6.11 //</p>
                    <p>kartavyaṃ sādhanaṃ tatra rasarājasya dhīmatā /</p>
                    <p>atyantopavane ramye caturdvāropaśobhite // VRrs_6.12 //</p>
                    <p>tatra śālā prakartavyā suvistīrṇā manoramā /</p>
                    <p>samyagvātāyanopetā divyacitrair vicitritā // VRrs_6.13 //</p>
                    <p>tatsamīpe same dīpte kartavyaṃ rasamaṇḍapam /</p>
                    <p>atiguptaṃ suvistīrṇaṃ kapāṭārgalaśobhitam // VRrs_6.14 //</p>
                    <p>dhvajachattravitānāḍhyaṃ puṣpamālāvilambitam /</p>
                    <p>bherīkāhalaghaṇṭādiśṛṅgīnādāvanāditam // VRrs_6.15 //</p>
                    <p>bhūḥ samā tatra kartavyā sudṛḍhā darpaṇopamā /</p>
                    <p>tanmadhye vedikā ramyā kartavyā lakṣaṇānvitā // VRrs_6.16 //</p>
                    <p>niṣkatrayaṃ hemapattraṃ rasendraṃ navaniṣkakam /</p>
                    <p>amlena mardayed yāmaṃ tena liṅgaṃ tu kārayet // VRrs_6.17 //</p>
                    <p>dolāyantre sāranāle jambīrasthaṃ dinaṃ pacet /</p>
                    <p>talliṅgaṃ pūjayettatra suśubhairupacārakaiḥ // VRrs_6.18 //</p>
                    <p>liṅgakoṭisahasrasya yatphalaṃ samyagarcanāt /</p>
                    <p>tatphalaṃ koṭiguṇitaṃ rasaliṅgārcanādbhavet // VRrs_6.19 //</p>
                    <p>brahmahatyāsahasrāṇi gohatyāścāyutāni hi /</p>
                    <p>tatkṣaṇādvilayaṃ yānti rasaliṅgasya darśanāt // VRrs_6.20 //</p>
                    <p>sparśanātprāpyate muktiriti satyaṃ śivoditam /</p>
                    <p>āgneyyāṃ śrīghoreṇa mantrarājena cārcayet // VRrs_6.21 //</p>
                    <p>aṣṭādaśabhujaṃ śubhraṃ pañcavaktraṃ trilocanam /</p>
                    <p>pretārūḍhaṃ nīlakaṇṭhaṃ rasaliṅgaṃ vicintayet // VRrs_6.22 //</p>
                    <p>tasyotsaṅge mahādevīmekavaktrāṃ caturbhujām /</p>
                    <p>akṣamālāṅkuśaṃ dakṣe vāme pāśābhayaṃ śubham /</p>
                    <p>dadhatīṃ taptahemābhāṃ pītavastrāṃ vibhāvayet // VRrs_6.23 //</p>
                    <p>vāṅmayī śrīḥ kāmarājaśaktibījaṃ rasāṅkuśāyai namo dvādaśārṇaiṣā jñeyā vidyā
                        rasāṅkuśā // VRrs_6.24 //</p>
                    <p>anayā pūjayeddevīṃ gandhapuṣpākṣatādibhiḥ /</p>
                    <p>nandībhṛṅgīmahākālakulīrān pūrvadikkramāt /</p>
                    <p>pūjayen nāmamantraiś ca praṇavādinamo+antakaiḥ // VRrs_6.25 //</p>
                    <p>eva nityārcanaṃ tatra kartavyaṃ rasasiddhaye // VRrs_6.26 //</p>
                    <p>rasavidyā śivenoktā dātavyā sādhakāya vai /</p>
                    <p>yathoktena vidhānena guruṇā muditātmanā // VRrs_6.27 //</p>
                    <p>sumuhūrte sunakṣatre candratārābalānvite /</p>
                    <p>kalaśaṃ toyasampūrṇaṃ hemaratnaphalairyutam // VRrs_6.28 //</p>
                    <p>sthāpayed rasaliṅgāgre divyavastreṇa veṣṭitam /</p>
                    <p>gandhapuṣpākṣatair dhūpair naivedyaiśca supūjayet // VRrs_6.29 //</p>
                    <p>pūjānte havanaṃ kuryādyonikuṇḍe sulakṣaṇe /</p>
                    <p>tilājyaiḥ pāyasaiḥ puṣpaiḥ śatapuṣpādikaiḥ pṛthak // VRrs_6.30 //</p>
                    <p>aghoreṇa rasāṅkuśyā homānte śiṣyamāhvayet /</p>
                    <p>kālinīśaktisaṃyuktaṃ rasasiddhiparāyaṇam // VRrs_6.31 //</p>
                    <p>yasyāstu kuñcitāḥ keśāḥ śyāmā yā padmalocanā /</p>
                    <p>surūpā taruṇī bhinnā vistīrṇajaghanā śubhā // VRrs_6.32 //</p>
                    <p>saṃkīrṇahṛdayā pīnastanabhāreṇa namritā /</p>
                    <p>cumbanāliṅgasparśakomalā mṛdubhāṣiṇī // VRrs_6.33 //</p>
                    <p>aśvatthapattrasadṛśayonideśasuśobhitā /</p>
                    <p>kṛṣṇapakṣe puṣpavatī sā nārī kālinī smṛtā /</p>
                    <p>rasabandhe prayoge ca uttamā sā rasāyane // VRrs_6.34 //</p>
                    <p>tadabhāve surūpā tu yā kācit taruṇāṅganā /</p>
                    <p>tasyā deyaṃ trisaptāhaṃ gandhakaṃ ghṛtasaṃyutam /</p>
                    <p>karṣaikaikaṃ prabhāte tu sā bhavetkālinīsamā // VRrs_6.35 //</p>
                    <p>evaṃ śaktiyuto yo +asau dīkṣayet taṃ gurūttamaḥ /</p>
                    <p>susnātam abhiṣiñceta mantreṇa kalaśodakaiḥ // VRrs_6.36 //</p>
                    <p>aghorāmaṅkuśīṃ vidyāṃ dadhyācchiṣyāya sadguruḥ /</p>
                    <p>yathāśaktyā suśiṣyeṇa dātavyā gurudakṣiṇā // VRrs_6.37 //</p>
                    <p>athājñayā gurormantraṃ lakṣaṃ lakṣaṃ pṛthagjapet /</p>
                    <p>oṃ hrāṃ hrīṃ hrūṃ adyoratara prasphuṭa 2 prakaṭa 2 kaha 2 śamaya 2 jāta 2
                        daha 2 pātaya 2 oṃ hrīṃ hraiṃ hrauṃ hrūṃ aghorāya phaṭ imam aghoramantraṃ tu
                        auṃ kāmarājaśaktibījarasāṅkuśāyai ājñayā vidyāṃ rasāṅkuśām /</p>
                    <p>anayā pūjayeddevīṃ śaktim aṅkuśavidyayā // VRrs_6.38 //</p>
                    <p>daśāṃśaṃ juhuyātkuṇḍe trikoṇe hastamātrake /</p>
                    <p>jātipuṣpaṃ trimadhvaktaṃ pūrṇānte kanyakārcanam // VRrs_6.39 //</p>
                    <p>kṛtvātha praviśecchālāṃ śuddhāṃ liptāṃ savedikām /</p>
                    <p>ṣaṭkoṇaṃ maṇḍalaṃ tatra sindūreṇa dvihastakam // VRrs_6.40 //</p>
                    <p>vedikāyāṃ likhetsamyak tadbahiś cāṣṭapattrakam /</p>
                    <p>kamalaṃ caturasraṃ ca caturdvāraiḥ suśobhitam // VRrs_6.41 //</p>
                    <p>karṇikāyāṃ nyaset khallaṃ lohajaṃ svarṇalekhitam /</p>
                    <p>tanmadhye rasarājaṃ tu palānāṃ śatamātrakam /</p>
                    <p>pañcāśatpañcaviṃśad vā pūjayed rasaliṅgavat // VRrs_6.42 //</p>
                    <p>vajravaikrāntavajrābhrakāntapāṣāṇaṭaṅkaṇam /</p>
                    <p>bhūnāgaḥ śaktayaścaitāḥ ṣaṭkoṇe pūjayet kramāt // VRrs_6.43 //</p>
                    <note>uparasa</note>
                    <p>gandhatālakakāsīsaśilākaṅkuṣṭhabhūṣaṇam /</p>
                    <p>rājāvarto gairikaṃ ca khyātā uparasā amī /</p>
                    <p>pūjyā aṣṭadaleṣvete pūrvādīśānagaṃ kramāt // VRrs_6.44 //</p>
                    <note>mahārasa</note>
                    <p>rasakaṃ vimalā tāpyaṃ capalā tuttham añjanam /</p>
                    <p>hiṅgulaṃ sasyakaṃ caiva khyātā ete mahārasāḥ /</p>
                    <p>pūrvādīśānaparyantaṃ pattrāgreṣu prapūjayet // VRrs_6.45 //</p>
                    <p>pūrvadvāre svarṇaraupye dakṣiṇe tāmrasīsake /</p>
                    <p>paścime vaṅgakāntau ca uttare muṇḍatīkṣṇake /</p>
                    <p>sarvametad aghoreṇa pūjayed aṅkuśānvitam // VRrs_6.46 //</p>
                    <p>viḍaṃ kāñjikayantrāṇi kṣāramṛllavaṇāni ca /</p>
                    <p>koṣṭhī mūṣā vaṅkanālatuṣāṅgāravanopalāḥ // VRrs_6.47 //</p>
                    <p>bhastrikā daṇḍikānekā śilā khalvānyulūkhalam /</p>
                    <p>svarṇakāropakaraṇaṃ samastatulanāni ca // VRrs_6.48 //</p>
                    <p>mṛtkāṣṭhatāmralohotthapātrāṇi vividhāni ca /</p>
                    <p>divyauṣadhīnāṃ vargāśca rañjakasnehanāni ca /</p>
                    <p>etāni dvārabāhye tu mūlamantreṇa pūjayet // VRrs_6.49 //</p>
                    <p>vāṅmāyā hrīṃ tataḥ kṣeṃ ca kṣmaśca pañcākṣaro manuḥ /</p>
                    <p>anena mantreṇa bhairavaṃ tatra pūjayet /</p>
                    <p>sarveṣāṃ rasasiddhānāṃ nāma saṃkīrtayet tadā // VRrs_6.50 //</p>
                    <p>vyālācāryaś candrasenaḥ subuddhirnaravāhanaḥ /</p>
                    <p>nāgārjuno ratnaghoṣaḥ surānando yaśodhanaḥ // VRrs_6.51 //</p>
                    <p>indraśca māṇḍavyaścarpaṭī śūrasenakaḥ /</p>
                    <p>āgamo nāgabuddhiś ca khaṇḍaḥ kāpāliko mataḥ // VRrs_6.52 //</p>
                    <p>kāmāris tāntrikaḥ śambhur laṅkālampaṭaśāradau /</p>
                    <p>bāṇāsuro muniśreṣṭho govindaḥ kapilo baliḥ // VRrs_6.53 //</p>
                    <p>ete sarve tu sūtendrā rasasiddhā mahābalāḥ /</p>
                    <p>caranti sarvalokeṣu nityā bhogaparāyaṇāḥ // VRrs_6.54 //</p>
                    <p>saptaviṃśatisaṃkhyākā rasasiddhipradāyakāḥ /</p>
                    <p>vaidyāḥ pūjyāḥ prayatnena tataḥ kuryādrasārcanam // VRrs_6.55 //</p>
                    <p>harṣayandvijadevānāṃ tarpayediṣṭadevatāḥ /</p>
                    <p>kumārīyoginīyogīśvarānmelakasādhakān /</p>
                    <p>tarpayet pūjayed bhaktyā yathāśaktyanusārataḥ // VRrs_6.56 //</p>
                    <p>ityevaṃ sarvasambhārayuktaṃ kuryādrasotsavam /</p>
                    <p>sarvavighnapraśāntyarthaṃ sarvepsitaphalapradam // VRrs_6.57 //</p>
                    <p>anyathā yo vimūḍhātmā mantradīkṣākramādvinā /</p>
                    <p>kartumicchati sūtasya sādhanaṃ guruvarjitaḥ // VRrs_6.58 //</p>
                    <p>nāsau siddhimavāpnoti yatnakoṭiśatairapi /</p>
                    <p>tasmātsarvaprayatnena śāstroktāṃ kārayetkriyām // VRrs_6.59 //</p>
                    <p>samyaksādhanasodyamā guruyutā rājājñayālaṃkṛtā nānākarmaparāṅmukhā rasaparāś
                        cāḍhyā janaiścārthitāḥ /</p>
                    <p>mātrāyantrasupākakarmakuśalāḥ sarvauṣadhe kovidāḥ teṣāṃ sidhyati nānyathā
                        vidhibalācchrīpāradaḥ pāradaḥ // VRrs_6.60 //</p>
                    <p>rasaśāstraṃ pradātavyaṃ viprāṇāṃ dharmahetave /</p>
                    <p>rājñe vaiśyāya vṛddhyarthaṃ dāsyārtham itarasya ca // VRrs_6.61 //</p>
                    <p>gurau tuṣṭe śivastuṣyecchive tuṣṭe rasastathā /</p>
                    <p>rase tuṣṭe kriyāḥ sarvāḥ sidhyantyeva na saṃśayaḥ // VRrs_6.62 //</p>
                    <p>rasavidyā dṛḍhaṃ gopyā māturguhyamiva dhruvam /</p>
                    <p>bhaved vīryavatī guptā nirvīryā ca prakāśanāt // VRrs_6.63 //</p>
                    <p>na rogividitaṃ kāryaṃ bahubhirviditaṃ tathā /</p>
                    <p>rogiṇāṃ bahubhirjñātaṃ bhavennirvīryam auṣadham // VRrs_6.64 //</p>
                </div>
            </div>
            <div type="adhyāya">
                <head>Adhyāya 7</head>
                <div type="text">
                    <p>rasaśālāṃ prakurvīta sarvabādhāvivarjite /</p>
                    <p>sarvauṣadhimaye deśe ramye kūpasamanvite // VRrs_7.1 //</p>
                    <p>yakṣatryakṣasahasrākṣadigvibhāge suśobhane /</p>
                    <p>nānopakaraṇopetāṃ prākāreṇa suśobhitām // VRrs_7.2 //</p>
                    <p>śālāyāḥ pūrvadigbhāge sthāpayed rasabhairavam /</p>
                    <p>vahnikarmāṇi cāgneye yāmye pāṣāṇakarma ca // VRrs_7.3 //</p>
                    <p>nairṛtye śastrakarmāṇi vāruṇe kṣālanādikam /</p>
                    <p>śoṣaṇaṃ vāyukoṇe ca vedhakarmottare tathā /</p>
                    <p>sthāpanaṃ siddhavastūnāṃ prakuryād īśakoṇake // VRrs_7.4 //</p>
                    <p>padārthasaṃgrahaḥ kāryo rasasādhanahetukaḥ /</p>
                    <p>sattvapātanakoṣṭhīṃ ca jharatkoṣṭhīṃ suśobhanām // VRrs_7.5 //</p>
                    <p>bhūmikoṣṭhīṃ calatkoṣṭhīṃ jaladroṇyo +apyanekaśaḥ /</p>
                    <p>bhastrikāyugalaṃ tadvannalike vaṃśalohayoḥ // VRrs_7.6 //</p>


                </div>
                <div type="commentary" n="Ṭīkā">
                    <head>Rasaratnasamuccayaṭīkā</head>
                    <p>svarṇādimayyaḥ kuṇḍyo vartulapātrāṇi // VRrsṬī_7.6;1</p>
                </div>
                <div type="text">

                    <p>svarṇāyoghoṣaśulvāśmakuṇḍyaś carmakṛtāṃ tathā /</p>
                    <p>karaṇāni vicitrāṇi dravyāṇyapi samāharet // VRrs_7.7 //</p>
                    <p>kaṇḍaṇī peṣaṇī svalpā droṇīrūpāśca vartulāḥ /</p>
                    <p>āyasāstaptakhallāśca mardakāśca tathāvidhāḥ // VRrs_7.8 //</p>
                    <p>sūkṣmacchidrasahasrāḍhyā dravyagālanahetave /</p>


                </div>
                <div type="commentary" n="Ṭīkā">
                    <head>Rasaratnasamuccayaṭīkā</head>
                    <p>kaṭatrāṇi kaṣāyitacarmakhaṇḍāni // VRrsṬī_7.9ab;1</p>
                </div>
                <div type="text">

                    <p>cālanī ca kaṭatrāṇi śalākā hi ca kuṇḍalī // VRrs_7.9 //</p>
                    <note>sieve</note>
                    <p>cālanī trividhā proktā tatsvarūpaṃ ca kathyate /</p>
                    <p>vaiṇavībhiḥ śalākābhirnirmitā grathitā guṇaiḥ /</p>
                    <p>kīrtitā sā sadā sthūladravyāṇāṃ gālane hitā // VRrs_7.10 //</p>


                </div>
                <div type="commentary" n="Ṭīkā">
                    <head>Rasaratnasamuccayaṭīkā</head>
                    <p>iyaṃ catuṣkoṇā dīrghacālanī // VRrsṬī_7.10;1</p>
                    <p>tatra dīrghāḥ śalākāstiraścīnāśca vaṃśamayyaś catuṣkoṇakāṣṭhapaṭṭikāchidreṣu
                        bahirnirgatāgrāḥ sūtrabaddhāḥ kāryāḥ // VRrsṬī_7.10;2</p>
                </div>
                <div type="text">
                    <note>sieve:: v.2</note>
                    <p>cūrṇacālanahetośca cālanyanyāpi vaṃśajā // VRrs_7.11 //</p>
                    <p>karṇikārasya śālmalyā harijātasya kambayā /</p>
                    <p>caturaṅgulavistārayuktayā nirmitā śubhā // VRrs_7.12 //</p>
                    <note>sieve:: kuṇḍalī</note>
                    <p>kuṇḍalyaratnivistārā chāgacarmābhiveṣṭitā /</p>
                    <p>vājivālāmbarānaddhatalā cālanikā parā /</p>
                    <p>tayā pracālanaṃ kuryāddhartuṃ sūkṣmataraṃ rajaḥ // VRrs_7.13 //</p>


                </div>
                <div type="commentary" n="Ṭīkā">
                    <head>Rasaratnasamuccayaṭīkā</head>
                    <p>kuṇḍalīṃ kuṇḍalākārāṃ vartulāṃ tṛtīyāṃ cālanīṃ vidadhyāt // VRrsṬī_7.13;1</p>
                    <p>vājivālā aśvapucchakeśāḥ // VRrsṬī_7.13;2</p>
                    <p>ambaraṃ vastram // VRrsṬī_7.13;3</p>
                    <p>tadanyatareṇānaddhatalā baddhatalā // VRrsṬī_7.13;4</p>

                    <p>$</p>
                </div>
                <div type="commentary" n="Bodhinī">
                    <head>Rasaratnasamuccayabodhinī</head>
                    <p>kuṇḍalī cālanyā veṣṭanī // VRrsBo_7.13;1</p>
                    <p>aratnivistārā prasāritakaniṣṭhāṅgulibaddhamuṣṭihastapramāṇāyatā
                        caturaṅgulavistṛtakarṇikārādivalkalanirmitā aratnivistāraveṣṭanī yuktā
                        chāgacarmamaṇḍitā aśvapucchakeśasūkṣmavastraracitataladeśā
                        sūkṣmataradravyacālanārtham aparavidhā cālanītyarthaḥ // VRrsBo_7.13;2</p>
                </div>
                <div type="text">

                    <p>mūṣāmṛttuṣakārpāsavanopalakapiṣṭakam /</p>
                    <p>trividhaṃ bheṣajaṃ dhātujīvamūlamayaṃ tathā /</p>


                </div>
                <div type="commentary" n="Bodhinī">
                    <head>Rasaratnasamuccayabodhinī</head>
                    <p>śarkarā vālukā // VRrsBo_7.14a-d;1</p>

                    <p>$</p>
                </div>
                <div type="commentary" n="Ṭīkā">
                    <head>Rasaratnasamuccayaṭīkā</head>
                    <p>śarkarā atikṣudrapāṣāṇaravakāḥ // VRrsṬī_7.14a-d;1</p>
                    <p>tadapekṣayā sthūlāḥ śvetāḥ kaṇāḥ sitopalāḥ // VRrsṬī_7.14a-d;2</p>
                    <p>śarkarāśabdena vālukāpi grāhyā // VRrsṬī_7.14a-d;3</p>
                </div>
                <div type="text">
                    <note>śikhitra, śarkarā</note>
                    <p>śikhitrā govaraṃ caiva śarkarā ca sitopalā // VRrs_7.14 //</p>


                </div>
                <div type="commentary" n="Bodhinī">
                    <head>Rasaratnasamuccayabodhinī</head>
                    <p>sitopalā kaṭhinī phulakaḍī iti bhāṣā // VRrsBo_7.14;1</p>
                </div>
                <div type="text">
                    <note>charcoal</note>
                    <p>śikhitrāḥ pāvakocchiṣṭā aṅgārāḥ kokilā matāḥ // VRrs_7.15 //</p>


                </div>
                <div type="commentary" n="Ṭīkā">
                    <head>Rasaratnasamuccayaṭīkā</head>
                    <p>dagdhakāṣṭhakaṭhinakhaṇḍānāmeva śikhitrasaṃjñā kokilasaṃjñā ca //
                        VRrsṬī_7.15;1</p>
                    <p>saṃprati teṣāṃ sāmānyam avāntarabhedaṃ cāha śikhitrā iti // VRrsṬī_7.15;2</p>
                    <p>pāvakena vahninā bhuktvā ucchiṣṭāḥ parityaktā aṅgārāḥ śikhitrāḥ kokilāśca
                        matāḥ // VRrsṬī_7.15;3</p>
                    <p>viśeṣastvittham vahninā bhuktvā svayaṃ tyaktāḥ śikhitrā haṭhāt
                        pratikūlavāyudhūlikṣepamṛttikādinipīḍanādinā yatnena vahnito viyojitā
                        aṅgārāḥ kokilā matā iti ceti // VRrsṬī_7.15;4</p>
                    <p>te prajvalitā jalena vinā nirvāṇāḥ kṛtā vahnimuktāḥ kṛtāḥ //
                        VRrsṬī_7.15;5</p>
                </div>
                <div type="text">
                    <note>charcoal:: kokila</note>
                    <p>kokilāś cetitāṅgārā nirvāṇāḥ payasā vinā // VRrs_7.16 //</p>


                </div>
                <div type="commentary" n="Bodhinī">
                    <head>Rasaratnasamuccayabodhinī</head>
                    <p>śikhitralakṣaṇe kokilā uktāḥ ataḥ kokilāśabdasyārtham āha kokilā iti //
                        VRrsBo_7.16;1</p>
                    <p>cetitāṅgārāḥ taptāṅgārāḥ payaso vinā svayaṃ nirvāṇāḥ śāntāḥ cet te aṅgārāḥ
                        kokilāḥ matāḥ kokilāḥ kaylā iti bhāṣā // VRrsBo_7.16;2</p>
                </div>
                <div type="text">
                    <note>dried cowdung</note>
                    <p>piṣṭakaṃ chagaṇaṃ chāṇam upalaṃ cotpalaṃ tathā /</p>
                    <p>giriṇḍopalasāṭhī ca saṃśuṣkacchagaṇābhidhāḥ // VRrs_7.17 //</p>


                </div>
                <div type="commentary" n="Bodhinī">
                    <head>Rasaratnasamuccayabodhinī</head>
                    <p>caṣakaṃ pānapātraṃ vāṭī glās iti prasiddham // VRrsBo_7.17;1</p>
                </div>
                <div type="text">

                    <p>kācāyomṛdvarāṭānāṃ kūpikā caṣakāni ca // VRrs_7.18 //</p>
                    <note>bottle</note>
                    <p>kūpikā kupikā siddhā golā caiva giriṇḍikā // VRrs_7.19 //</p>
                    <note>caṣakaparyāyāḥ</note>
                    <p>caṣakaṃ ca kaṭorī ca vāṭikā khārikā tathā /</p>
                    <p>kañcolī grāhikā ceti nāmānyekārthakāni hi // VRrs_7.20 //</p>


                </div>
                <div type="commentary" n="Bodhinī">
                    <head>Rasaratnasamuccayabodhinī</head>
                    <p>kṣudraśiprāḥ kṣudrākārāḥ śuktayaḥ // VRrsBo_7.20;1</p>
                </div>
                <div type="text">

                    <p>śūrpādiveṇupātrāṇi kṣudraśiprāśca śaṅkhikāḥ /</p>


                </div>
                <div type="commentary" n="Ṭīkā">
                    <head>Rasaratnasamuccayaṭīkā</head>
                    <p>śaṅkhikāḥ kṣudraśaṅkhamayapātrāṇi // VRrsṬī_7.21ab;1</p>

                    <p>$</p>
                </div>
                <div type="commentary" n="Ṭīkā">
                    <head>Rasaratnasamuccayaṭīkā</head>
                    <p>kṣurakā nāpitasya śastraviśeṣāḥ // VRrsṬī_7.21ab;1</p>

                    <p>$</p>
                </div>
                <div type="commentary" n="Ṭīkā">
                    <head>Rasaratnasamuccayaṭīkā</head>
                    <p>pākyo yavakṣāraḥ // VRrsṬī_7.20;1</p>
                </div>
                <div type="text">

                    <p>kṣuraprāśca tathā pākyaḥ yaccānyattatra yujyate /</p>


                </div>
                <div type="commentary" n="Ṭīkā">
                    <head>Rasaratnasamuccayaṭīkā</head>
                    <p>pālikā darvī // VRrsṬī_7.21ab;1</p>

                    <p>$</p>
                </div>
                <div type="commentary" n="Ṭīkā">
                    <head>Rasaratnasamuccayaṭīkā</head>
                    <p>karṇikā vilīti mahārāṣṭrabhāṣāyām // VRrsṬī_7.21ab;1</p>
                    <p>sā cātra vartulākāradantapaṅktiśikharā grāhyā // VRrsṬī_7.21ab;2</p>
                </div>
                <div type="text">

                    <p>pālikā karṇikā caiva śākacchedanaśastrakāḥ // VRrs_7.21 //</p>
                    <p>śālāsammārjanādyaṃ hi rasapākāntakarma yat /</p>
                    <p>tatropayogi yaccānyattatsarvaṃ paravidyayā // VRrs_7.22 //</p>
                    <p>śrīrasāṅkuśayā sarvaṃ mantrayitvā samarcayet /</p>
                    <p>anyathā tadgataṃ tejaḥ parigṛhṇanti bhairavāḥ // VRrs_7.23 //</p>
                    <p>rasasaṃcintakā vaidyā nighaṇṭujñāśca vārttikāḥ /</p>
                    <p>sarvadeśajabhāṣājñāḥ saṃgrāhyāste+api sādhakaiḥ // VRrs_7.24 //</p>
                    <p>rasapākāvasānaṃ hi sadāghoraṃ ca jāpayet // VRrs_7.25 //</p>
                    <p>sodyamāḥ śucayaḥ śūrā baliṣṭhāḥ paricārakāḥ // VRrs_7.26 //</p>
                    <p>dharmiṣṭhaḥ satyavāgvidvān śivakeśavapūjakaḥ /</p>
                    <p>sadayaḥ padmahastaśca saṃyojyo rasavaidyake // VRrs_7.27 //</p>
                    <p>patākākumbhapāthojamatsyacāpāṅkapāṇikaḥ /</p>
                    <p>anāmādhastharekhāṅkaḥ sa syādamṛtahastavān // VRrs_7.28 //</p>
                    <p>adeśikaḥ kṛpāmukto lubdho guruvivarjitaḥ /</p>
                    <p>kṛṣṇarekhākaro vaidyo dagdhahastaḥ sa ucyate // VRrs_7.29 //</p>
                    <p>nigrahamantrajñāste yojyā nidhisādhane // VRrs_7.30 //</p>
                    <p>baliṣṭhāḥ satyavantaśca raktākṣāḥ kṛṣṇavigrahāḥ /</p>
                    <p>bhūtatrāsanavidyāśca te yojyā balisādhane // VRrs_7.31 //</p>
                    <p>nirlobhāḥ satyavaktāro devabrāhmaṇapūjakāḥ /</p>
                    <p>yaminaḥ pathyabhoktāro yojanīyā rasāyane // VRrs_7.32 //</p>
                    <p>dhanavanto vadānyāśca sarvopaskarasaṃyutāḥ /</p>
                    <p>guruvākyaratā nityaṃ dhātuvādeṣu te śubhāḥ // VRrs_7.33 //</p>
                    <p>tattadauṣadhanāmajñāḥ śucayo vañcanojjhitāḥ /</p>
                    <p>nānāviṣayabhāṣājñāste matā bheṣajāhṛtau // VRrs_7.34 //</p>
                    <p>śucīnāṃ satyavākyānāmāstikānāṃ manasvinām /</p>
                    <p>saṃdehojjhitacittānāṃ rasaḥ sidhyati sarvadā // VRrs_7.35 //</p>
                    <p>daśāṣṭakriyayā siddho raso+asau sādhakottamaḥ /</p>
                    <p>hā raso naṣṭamityuktvā sevetānyatra taṃ rasam // VRrs_7.36 //</p>
                    <p>rasasiddho bhavenmartyo dātā bhoktā na yācakaḥ /</p>
                    <p>jarāmukto jagatpūjyo divyakāntiḥ sadā sukhī // VRrs_7.37 //</p>
                </div>
            </div>
            <div type="adhyāya">
                <head>Adhyāya 8</head>
                <div type="text">
                    <p>kathyate somadevena mugdhavaidyaprabuddhaye /</p>
                    <p>paribhāṣā rasendrasya śāstraiḥ siddhaiśca bhāṣitā // VRrs_8.1 //</p>
                    <note>dhanvantaribhāga</note>
                    <p>ardhaṃ siddharasasya tailaghṛtayorlehasya bhāgo+aṣṭamaḥ
                        saṃsiddhākhilalohacūrṇavaṭakādīnāṃ tathā saptamaḥ /</p>
                    <p>yo dīyeta bhiṣagvarāya gadibhirnirdiśya dhanvantarim sarvārogyasukhāptaye
                        nigadito bhāgaḥ sa dhanvantareḥ // VRrs_8.2 //</p>
                    <note>rudrabhāga (Def.)</note>
                    <p>bhaiṣajyakrīṇitadravyabhāgo +apy ekādaśo hi yaḥ /</p>
                    <p>vaṇigbhyo gṛhyate vaidyai rudrabhāgaḥ sa ucyate // VRrs_8.3 //</p>
                    <note>viśvāsaghātaka (bad physician/alchemist)</note>
                    <p>pragṛhyādhikarudrāṃśaṃ yo +asamīcīnam auṣadham /</p>
                    <p>dāpayellubdhadhīr vaidyaḥ sa syād viśvāsaghātakaḥ // VRrs_8.4 //</p>
                    <note>kajjalī</note>
                    <p>dhātubhir gandhakādyaiśca nirdravair mardito rasaḥ /</p>
                    <p>suślakṣṇaḥ kajjalābho +asau kajjalītyabhidhīyate // VRrs_8.5 //</p>


                </div>
                <div type="commentary" n="Ṭīkā">
                    <head>Rasaratnasamuccayaṭīkā</head>
                    <p>atha kajjalīlakṣaṇamāha dhātubhiriti // VRrsṬī_8.5;1</p>
                    <p>dhātavaśca /</p>
                    <p>svarṇaṃ rūpyaṃ ca tāmraṃ ca raṅgaṃ jasadameva ca /</p>
                    <p>sīsaṃ lohaṃ ca saptaite dhātavo girisaṃbhavāḥ /</p>
                    <p>iti // VRrsṬī_8.5;2</p>
                    <p>ādyaśabdena haritālamanaḥśilādisaṃgrahaḥ // VRrsṬī_8.5;3</p>
                    <p>cakāreṇopadhātusaṃgrahaḥ // VRrsṬī_8.5;4</p>
                    <p>teṣāṃ bhāgo rasasamo viṣamo vā yathopadeśaṃ grāhyaḥ // VRrsṬī_8.5;5</p>
                    <p>saiva kajjalī dravaṃ dattvā marditā cedrasapaṅkasaṃjñāṃ labhate //
                        VRrsṬī_8.5;6</p>
                    <p>kajjalyupayogaśca rasasindūrādividhānārthaṃ bodhyaḥ // VRrsṬī_8.5;7</p>
                    <p>rasapaṅkopayogaṃ trailokyasundararasādividhānārthaṃ vakṣyati //
                        VRrsṬī_8.5;8</p>
                </div>
                <div type="text">
                    <note>rasapaṅka</note>
                    <p>sadravā marditā saiva rasapaṅka iti smṛtā // VRrs_8.6 //</p>
                    <note>piṣṭī (1)</note>
                    <p>arkāṃśatulyād rasato +atha gandhān niṣkārdhatulyāt truṭiśo +abhi khalle /</p>
                    <p>arkātape tīvratare vimardyāt piṣṭī bhavet sā navanītarūpā // VRrs_8.7 //</p>


                </div>
                <div type="commentary" n="Ṭīkā">
                    <head>Rasaratnasamuccayaṭīkā</head>
                    <p>atha piṣṭīlakṣaṇamāha arkāṃśeti // VRrsṬī_8.7;1</p>
                    <p>niṣkārdhatulyānniṣkārdharūpabhāgamitād ityarthaḥ // VRrsṬī_8.7;2</p>
                    <p>gandhakād arkāṃśatulyād rasato+arkaśabdo dvādaśasaṃkhyābodhakaḥ //
                        VRrsṬī_8.7;3</p>
                    <p>tatsaṃkhyākā ye+aṃśā bhāgā niṣkārdhātmakā bhāgāstattulyād rasāt pāradāt //
                        VRrsṬī_8.7;4</p>
                    <p>niṣkārdhetyupalakṣaṇaṃ gṛhītakiṃcinmānasya // VRrsṬī_8.7;5</p>
                    <p>tena gandhakasya yo bhāgastato dvādaśaguṇitaḥ pāradabhāgo+atra grāhya
                        ityarthaḥ // VRrsṬī_8.7;6</p>
                    <p>yathoktabhāgam ubhayaṃ pṛthaggṛhītvā tīvre+arkātape lohe khalve truṭiśa
                        īṣanmānena punaḥ punardattvā mardanānnavanītarūpā mṛdulā navanītākhyā ca
                        piṣṭī bhavati // VRrsṬī_8.7;7</p>
                    <p>atra navanītākhyo gandhako bhakṣyaḥ pāradaśca bhakṣakaḥ // VRrsṬī_8.7;8</p>
                    <p>sa tu nānārūpapiṣṭīṣu samāna eva // VRrsṬī_8.7;9</p>
                    <p>ato bhakṣyanāmnā bhedabodhakeneyaṃ navanītākhyetyabhidhīyate //
                        VRrsṬī_8.7;10</p>
                    <p>asyā nāmāntaraṃ gandhakapiṣṭīti // VRrsṬī_8.7;11</p>
                </div>
                <div type="text">
                    <note>piṣṭī (2)</note>
                    <p>khalle vimardya gandhena dugdhena saha pāradam /</p>
                    <p>peṣaṇāt piṣṭatāṃ yāti sā piṣṭīti matā paraiḥ // VRrs_8.8 //</p>
                    <note>pātanapiṣṭī</note>
                    <p>caturthāṃśasuvarṇena rasena ghṛṣṭiṣaṣṭikā /</p>
                    <p>bhavet pātanapiṣṭī sā rasasyottamasiddhidā // VRrs_8.9 //</p>


                </div>
                <div type="commentary" n="Ṭīkā">
                    <head>Rasaratnasamuccayaṭīkā</head>
                    <p>atha pātanapiṣṭīlakṣaṇamāha caturthāṃśeti // VRrsṬī_8.9;1</p>
                    <p>caturthāṃśaṃ śuddhaṃ svarṇacūrṇaṃ pāradamadhye prakṣipya taptalohakhalve
                        +amlarasena jambīrādijena yāmaparyantaṃ dviyāmaparyantaṃ vā mardanena
                        saṃjātā cūrṇarūpā sā hemapiṣṭikāpi pātanopayogena siddhikaratvāt
                        pātanapiṣṭir ityabhidhīyate // VRrsṬī_8.9;2</p>
                    <p>tādṛśīṃ piṣṭiṃ kṛtvā pātanāyantre +adhasthapātrāntastala ūrdhvabhājane vā
                        liptvā praharacatuṣṭayaparyantam agniyogenordhvaṃ pāradaṃ pātayet //
                        VRrsṬī_8.9;3</p>
                    <p>tadanantaraṃ pāradāt pṛthagbhūtvādhobhāgasthatatsvarṇacūrṇam
                        ūrdhvalagnapāradaṃ ca yantrād bahirniṣkāsyaikīkṛtya
                        punastaptalohakhalve+amlena rasena pūrvavanmardayitvā pūrvavat pātayet //
                        VRrsṬī_8.9;4</p>
                    <p>evaṃ śatadhā pātanena kṣīṇo gatirahito nirdoṣaḥ pāradaḥ sthiro+agnisaho
                        bhavati // VRrsṬī_8.9;5</p>
                    <p>tataśca bījādijāraṇakrameṇālpāyāsenaiva
                        dehalohakaratvarūpottamasiddhipradaśca bhavatītyarthaḥ // VRrsṬī_8.9;6</p>
                </div>
                <div type="text">
                    <note>kṛṣṭī</note>
                    <p>rūpyaṃ vā jātarūpaṃ vā rasagandhādibhirhatam /</p>
                    <p>samutthitaṃ ca bahuśaḥ sā kṛṣṭī hematārayoḥ // VRrs_8.10 //</p>


                </div>
                <div type="commentary" n="Bodhinī">
                    <head>Rasaratnasamuccayabodhinī</head>
                    <p>jātarūpaṃ suvarṇam // VRrsBo_8.10;1</p>
                    <p>samutthitam iti antarbhūtaṇyarthaprayogas tena samutthāpitaṃ śoṣitamityartha
                        ūrdhvapātanāyantre sādhitamityartho vā // VRrsBo_8.10;2</p>
                    <p>sā utthāpanakriyā // VRrsBo_8.10;3</p>
                    <p>kṛṣṭīti // VRrsBo_8.10;4</p>
                    <p>svarṇaraupyayoḥ sā kriyā kṛṣṭīti bodhyam // VRrsBo_8.10;5</p>
                    <p>rasādibhiḥ saha svarṇaṃ vā raupyaṃ vā kenacinmārakadravyeṇa saṃmardya bahuśaḥ
                        ātape śoṣayed athavā rasagandhādibhirmāritaṃ svarṇaṃ raupyaṃ vā bahuvāram
                        ūrdhvapātanayantreṇa samutthāpayet sā kriyā kṛṣṭī bodhyā //
                        VRrsBo_8.10;6</p>
                </div>
                <div type="text">

                    <p>piṣṭīṃ kṣipet suvarṇāntar na varṇo hīyate tayā // VRrs_8.11 //</p>


                </div>
                <div type="commentary" n="Bodhinī">
                    <head>Rasaratnasamuccayabodhinī</head>
                    <p>pūrvarītyā kṛtayā suvarṇaraupyayor anyatarakṛṣṭyā saha suvarṇaṃ saṃmardya
                        puṭanena svarṇasya varṇānyatā na jāyate // VRrsBo_8.11;1</p>
                </div>
                <div type="text">

                    <p>svarṇakṛṣṭyā kṛtaṃ bījaṃ rasasya parirañjanam // VRrs_8.12 //</p>


                </div>
                <div type="commentary" n="Bodhinī">
                    <head>Rasaratnasamuccayabodhinī</head>
                    <p>bījaṃ nirvāpaṇaviśeṣeṇa ityādinā vakṣyamāṇalakṣaṇo dhātuviśeṣāṇāṃ
                        vicitrasaṃskāraviśeṣaḥ // VRrsBo_8.12;1</p>
                    <p>uktaprakāreṇaiva kṛtasvarṇakṛṣṭīnirmitaṃ bījaṃ pāradaṃ rañjayet //
                        VRrsBo_8.12;2</p>

                    <p>$</p>
                </div>
                <div type="commentary" n="Ṭīkā">
                    <head>Rasaratnasamuccayaṭīkā</head>
                    <p>atha kṛṣṭīlakṣaṇamāha rūpyamiti // VRrsṬī_8.12;1</p>
                    <p>jātarūpyaṃ suvarṇam // VRrsṬī_8.12;2</p>
                    <p>ādiśabdena mākṣikahiṅgulādiparigrahaḥ // VRrsṬī_8.12;3</p>
                    <p>tairmāritaṃ punaḥ punaḥ pañcamitrasaṃskāreṇa prakṛtyavasthāpannaṃ kṛtam //
                        VRrsṬī_8.12;4</p>
                    <p>evaṃ saptavāraṃ daśavāraṃ votthāpitasvarṇatāraṃ ca krameṇa hemakṛṣṭī
                        tārakṛṣṭī cābhidhīyate // VRrsṬī_8.12;5</p>
                    <p>rasagandhādiyogena malavyapohanād ujjvalam utkṛṣṭaṃ sārūpyaṃ svarṇaṃ tāraṃ
                        cetyarthaḥ // VRrsṬī_8.12;6</p>
                    <p>tāṃ svarṇakṛṣṭīṃ drute hīnavarṇasvarṇe kṣipet // VRrsṬī_8.12;7</p>
                    <p>tena kṣepeṇa varṇo na hīyate tatsvarṇaṃ hīnavarṇaṃ na dṛśyate //
                        VRrsṬī_8.12;8</p>
                    <p>pūrṇavarṇaṃ dṛśyata ityarthaḥ // VRrsṬī_8.12;9</p>
                    <p>evameva hīnavarṇatāre tārakṛṣṭyāḥ kṣepeṇāpi tāraṃ pūrṇavarṇaṃ
                        bhavatītyartho+api bodhyaḥ // VRrsṬī_8.12;10</p>
                    <p>kṛtaṃ kalpitaṃ saṃskṛtam ityarthaḥ // VRrsṬī_8.12;11</p>
                    <p>bījaṃ śuddhaṃ svarṇotpādakaṃ lohadhātvādipāradasya pītavarṇatvakaraṃ bhavet
                        // VRrsṬī_8.12;12</p>
                    <p>rasahṛdaye+aṣṭamāvabodhe pāradasya kṛṣṭimapi pūjyapādā udājahruḥ //
                        VRrsṬī_8.12;13</p>
                </div>
                <div type="text">
                    <note>varalohakam</note>
                    <p>tāmraṃ tīkṣṇasamāyuktaṃ drutaṃ nikṣipya bhūriśaḥ /</p>
                    <p>sagandhalakucadrāve nirgataṃ varalohakam // VRrs_8.13 //</p>


                </div>
                <div type="commentary" n="Bodhinī">
                    <head>Rasaratnasamuccayabodhinī</head>
                    <p>varalohaprastutaprakāramāha tāmramiti // VRrsBo_8.13;1</p>
                    <p>tīkṣṇasamāyuktaṃ tīkṣṇalauhasaṃyuktam // VRrsBo_8.13;2</p>
                    <p>bhūriśaḥ saptavārān ityarthaḥ // VRrsBo_8.13;3</p>
                    <p>tīkṣṇalauhaṃ tāmraṃ ca agnisaṃtāpena dravīkṛtya
                        gandhakacūrṇamiśritalakucarase nikṣiped ghanībhūtaṃ taddvayamuttolya punaḥ
                        drāvayitvā pūrvarase nikṣiped evaṃ saptavārān // VRrsBo_8.13;4</p>
                    <p>drutamityatra mṛtam iti pāṭho mṛtaṃ bhasmībhūtam // VRrsBo_8.13;5</p>
                    <p>evaṃ prakriyayā tasmād utkṛṣṭalauhaṃ nirgamiṣyatīti // VRrsBo_8.13;6</p>
                </div>
                <div type="text">
                    <note>hemaraktī</note>
                    <p>tena raktīkṛtaṃ svarṇaṃ hemaraktītyudāhṛtam // VRrs_8.14 //</p>
                    <p>nikṣiptā sā drute svarṇe varṇotkarṣavidhāyinī /</p>
                    <p>tārasya rañjanī cāpi bījarāgavidhāyinī // VRrs_8.15 //</p>
                    <note>tāraraktī</note>
                    <p>evameva prakartavyā tāraraktī manoharā /</p>
                    <p>rañjanī khalu rūpyasya bījānāmapi rañjanī // VRrs_8.16 //</p>


                </div>
                <div type="commentary" n="Ṭīkā">
                    <head>Rasaratnasamuccayaṭīkā</head>
                    <p>atha hemaraktītāraraktyor lakṣaṇaṃ phalaṃ cāha tāmramiti // VRrsṬī_8.16;1</p>
                    <p>tīkṣṇalohena samabhāgena saṃyuktam ekīkṛtaṃ tāmraṃ bahuvāraṃ drutaṃ kṛtvā
                        gandhakasahite lakucarase nirvāpayet // VRrsṬī_8.16;2</p>
                    <p>tadvallohamiti khyātaṃ tārasya rañjanī drute tasminnikṣepeṇetyarthaḥ //
                        VRrsṬī_8.16;3</p>
                    <p>tāraraktīkaraṇārthaṃ tu varalohena tāram eva dhamanenaikīkṛtya raktīkṛtaṃ
                        kāryaṃ sāpi rūpyasya bījānāṃ ca rañjanī raktavarṇotpādikā //
                        VRrsṬī_8.16;4</p>
                </div>
                <div type="text">
                    <note>dala</note>
                    <p>mṛtena vā baddharasena vānyallohena vā sādhitamanyaloham /</p>
                    <p>sitaṃ ca pītatvamupāgataṃ taddalaṃ hi candrānalayoḥ prasiddham // VRrs_8.17
                        //</p>
                    <p>māsakṛtabaddhena rasena saha yojitam /</p>
                    <p>sādhitaṃ vānyalohena sitaṃ pītaṃ ca taddalam // VRrs_8.18 //</p>


                </div>
                <div type="commentary" n="Ṭīkā">
                    <head>Rasaratnasamuccayaṭīkā</head>
                    <p>saṃprati tāradalasya svarṇadalasya ca lakṣaṇamāha mṛteneti //
                        VRrsṬī_8.18;1</p>
                    <p>mṛtena bhasmībhūtena pāradena yena kenaciddravyeṇa baddho yaḥ pāradastena
                        baddhapāradena mṛtena lohena vā sādhitaṃ saṃskṛtam anyalohaṃ vijātīyaṃ lohaṃ
                        sitatvam upāgataṃ prāptaṃ śvetavarṇaviśiṣṭam athavā pītatvam upāgataṃ
                        prāptaṃ pītavarṇaviśiṣṭaṃ bhavet // VRrsṬī_8.18;2</p>
                    <p>tatkrameṇa candradalam analadalaṃ svarṇadalaṃ śāstre prasiddham //
                        VRrsṬī_8.18;3</p>
                    <p>analaḥ svarṇam // VRrsṬī_8.18;4</p>
                    <p>kṛtrimarajataṃ kṛtrimasvarṇaṃ cetyarthaḥ // VRrsṬī_8.18;5</p>
                    <p>ravā iti nāmnā loke prasiddham // VRrsṬī_8.18;6</p>
                </div>
                <div type="text">
                    <note>śulbanāga</note>
                    <p>mākṣikeṇa hataṃ tāmraṃ daśavāraṃ samutthitam /</p>
                    <p>tadvadviśuddhanāgaṃ hi dvitayaṃ taccatuṣpalam // VRrs_8.19 //</p>
                    <p>nīlāñjanahataṃ bhūyaḥ saptavāraṃ samutthitam /</p>
                    <p>iti saṃsiddhametaddhi śulvanāgaṃ prakīrtyate // VRrs_8.20 //</p>


                </div>
                <div type="commentary" n="Bodhinī">
                    <head>Rasaratnasamuccayabodhinī</head>
                    <p>śulvanāgamāha mākṣikeṇeti // VRrsBo_8.20;1</p>
                    <p>svarṇamākṣikeṇa saha māritaṃ tāmraṃ tathā sīsakaṃ ca pṛthak pṛthak daśavāraṃ
                        samutthāpitaṃ kṛtvā tayoḥ pratyekaṃ catuṣpalaṃ ādāya ekīkuryāttataḥ
                        tadubhayaṃ bhūyaḥ nīlāñjanena saha bhasmīkṛtya saptavāraṃ samutthāpayed evaṃ
                        ca tayoḥ śulvanāga iti saṃjñā jāyate iti // VRrsBo_8.20;2</p>

                    <p>$</p>
                </div>
                <div type="commentary" n="Ṭīkā">
                    <head>Rasaratnasamuccayaṭīkā</head>
                    <p>saṃprati śulbanāgalakṣaṇamāha mākṣikeṇeti // VRrsṬī_8.20;1</p>
                    <p>samabhāgamākṣikeṇa māritaṃ tāmraṃ pañcamitrasaṃskāreṇa samutthitaṃ kuryāt //
                        VRrsṬī_8.20;2</p>
                    <p>evaṃ daśavāraṃ kṛtvā tadvattāmravanmākṣikeṇaiva māritaṃ viśuddhaṃ nāgaṃ
                        tadubhayaṃ mithaḥ samaṃ catuṣpalamitaṃ gṛhītvā punar nīlāñjanena samabhāgena
                        māritaṃ pañcamitrasaṃskāreṇa punarutthāpitaṃ kuryāt // VRrsṬī_8.20;3</p>
                    <p>evaṃ saptavāraṃ māraṇapūrvakotthāpanena saṃśuddham etaddravyadvaṃdvaṃ
                        rasaśāstre śulbanāgamiti kīrtitam // VRrsṬī_8.20;4</p>
                </div>
                <div type="text">

                    <p>sādhitastena sūtendro vadane vidhṛto nṛṇām /</p>
                    <p>nihanti māsamātreṇa mehavyūhaṃ viśeṣataḥ // VRrs_8.21 //</p>


                </div>
                <div type="commentary" n="Ṭīkā">
                    <head>Rasaratnasamuccayaṭīkā</head>
                    <p>tadupayogamāha sādhita iti // VRrsṬī_8.21;1</p>
                    <p>taccūrṇaṃ pāradena samabhāgena śuddhena sahājamūtreṇa saṃmardya vajramūṣāyāṃ
                        dhmānena jātaṃ khoṭaṃ śodhanagaṇena saha dhmānācchuddhaṃ kṛtvā taṃ
                        khoṭabaddhaṃ pāradaṃ mukhamadhye yo dhārayettasya mehasamūhanāśo bhavet //
                        VRrsṬī_8.21;2</p>
                </div>
                <div type="text">

                    <p>pathyāśanasya varṣeṇa palitavalibhiḥ saha /</p>
                    <p>gṛdhradṛṣṭirlasatpuṣṭiḥ sarvārogyasamanvitaḥ // VRrs_8.22 //</p>
                    <note>piñjarī</note>
                    <p>lohaṃ lohāntare kṣiptaṃ dhmātaṃ nirvāpitaṃ drave /</p>
                    <p>pāṇḍupītaprabhaṃ jātaṃ piñjarītyabhidhīyate // VRrs_8.23 //</p>


                </div>
                <div type="commentary" n="Ṭīkā">
                    <head>Rasaratnasamuccayaṭīkā</head>
                    <p>piñjarīlakṣaṇamāha lohamiti // VRrsṬī_8.23;1</p>
                    <p>yathā jasadaṃ mūṣāyāṃ tāmre nikṣipya dhmānenaikībhūtaṃ patrajādyauṣadhīrase
                        pītavargajarase vā nikṣepātpittalaṃ bhavati tadvadanyadapi tādṛgvarṇaṃ
                        saṃkīrṇalohaṃ piñjarīvācyaṃ bhavati // VRrsṬī_8.23;2</p>
                    <p>sā oṣadhīpatrajā śabdavācyā // VRrsṬī_8.23;3</p>
                    <p>yasyā utpattau kāraṇaṃ bījasthāne patrameva bhavati // VRrsṬī_8.23;4</p>
                    <p>cīritapattrā hrasvakṣupaviśeṣarūpā ceyamupavana utpadyate //
                        VRrsṬī_8.23;5</p>
                </div>
                <div type="text">
                    <note>candrārka</note>
                    <p>bhāgāḥ ṣoḍaśa tārasya tathā dvādaśa bhāsvataḥ /</p>
                    <p>ekatrāvartitāstena candrārkamiti kathyate // VRrs_8.24 //</p>


                </div>
                <div type="commentary" n="Bodhinī">
                    <head>Rasaratnasamuccayabodhinī</head>
                    <p>candrārkasaṃjñāmāha bhāgā iti // VRrsBo_8.24;1</p>
                    <p>bhāsvataḥ tāmrasya // VRrsBo_8.24;2</p>
                    <p>ekatrāvartitāḥ ekasminneva pātre yugapad dravīkṛtya āloḍitāḥ //
                        VRrsBo_8.24;3</p>
                    <p>tena tathā āloḍanena // VRrsBo_8.24;4</p>

                    <p>$</p>
                </div>
                <div type="commentary" n="Ṭīkā">
                    <head>Rasaratnasamuccayaṭīkā</head>
                    <p>candrārkaṃ lakṣayati bhāgā iti // VRrsṬī_8.24;1</p>
                    <p>āvartitā dhmānenaikībhūtarasarūpā ityarthaḥ // VRrsṬī_8.24;2</p>
                    <p>bhāsvatastāmrasya // VRrsṬī_8.24;3</p>
                    <p>candrārkasya khoṭabaddharasena vedhātkanakotpattiśca rasasāre+abhihitā //
                        VRrsṬī_8.24;4</p>
                </div>
                <div type="text">
                    <note>nirvāpaṇam</note>
                    <p>sādhyalohe +anyalohaṃ cetprakṣiptaṃ vaṅkanālataḥ /</p>
                    <p>nirvāpaṇaṃ tu tatproktaṃ vaidyairnirvāhaṇaṃ khalu // VRrs_8.25 //</p>
                    <p>kṣipennirvāpaṇaṃ dravyaṃ nirvāhye samabhāgikam /</p>
                    <p>āvāhyaṃ vāpanīye ca bhāge dṛṣṭe ca dṛṣṭavat // VRrs_8.26 //</p>


                </div>
                <div type="commentary" n="Ṭīkā">
                    <head>Rasaratnasamuccayaṭīkā</head>
                    <p>atha nirvāhalakṣaṇamāha sādhyaloha iti // VRrsṬī_8.26;1</p>
                    <p>yasyāṃ kriyāyāṃ sādhyalohe nirvāhye lohe drute sati tasmiṃstatrānyalohaṃ
                        vaṅkanālataḥ prakṣiptaṃ vaṅkanālajadhmānenaiva drutaṃ kṛtvā prakṣiptaṃ
                        bhavatītyarthaḥ // VRrsṬī_8.26;2</p>
                    <p>vaṅkanāletyuktyā bhastrādijadhmānavyāvṛttiḥ // VRrsṬī_8.26;3</p>
                    <p>nirvāhaṇam ekīkaraṇamiti yāvat // VRrsṬī_8.26;4</p>
                    <p>nirvāpaṇaṃ nirvāhaṇaṃ cetyanarthāntaram // VRrsṬī_8.26;5</p>
                    <p>ekīkaraṇārthakanirvāpaṇaśabdaprayogastu saṃprati nopalabhyate //
                        VRrsṬī_8.26;6</p>
                    <p>kiṃtu sarvatra tadarthaṃ nirvāhaṇaśabda eva prayukto dṛśyate //
                        VRrsṬī_8.26;7</p>
                    <p>etacca nirvāhaṇaṃ prāyo bījādisaṃskārārthaṃ kriyate // VRrsṬī_8.26;8</p>
                    <p>yathā pāradodare bījānāṃ garbhadrāvaṇayogyatāsaṃpādanārthaṃ
                        nirvāhaṇasaṃskāraṃ vyājahāra rasahṛdaye /</p>
                    <p>mṛtanāgaṃ mṛtavaṅgaṃ mṛtavaraśulbaṃ mṛtaṃ tathā tīkṣṇam /</p>
                    <p>ekaikaṃ hemavare śatanirvyūḍhaṃ dravati garbhe ca // VRrsṬī_8.26;9</p>
                    <p>iti // VRrsṬī_8.26;10</p>
                    <p>ekaguṇasvarṇe nāgādyanyatamaṃ śataguṇanirvāhitaṃ kāryam ityarthaḥ //
                        VRrsṬī_8.26;11</p>
                    <p>evaṃ saṃskṛtaṃ svarṇaṃ varabījaṃ bhavati // VRrsṬī_8.26;12</p>
                    <p>atha nirvāpaṇadravyabhāgānuktisthāne taddravyasya kiyadbhāgaprakṣepaḥ
                        kāryastadāha kṣipediti // VRrsṬī_8.26;13</p>
                    <p>kṣipennirvāhayedityarthaḥ // VRrsṬī_8.26;14</p>
                    <p>kṣepasāmānyād anuktāvāvāpadravyamānam apyāha āvāpyamiti // VRrsṬī_8.26;15</p>
                    <p>āvāpalakṣaṇam asminnevādhyāye vakṣyati // VRrsṬī_8.26;16</p>
                    <p>vāpanīye lohādye drute dravye // VRrsṬī_8.26;17</p>
                    <p>tatra bhāge dṛṣṭa ukte tu dṛṣṭavaduktabhāgamitameva tannirvāhaṇadravyam
                        āvāpadravyaṃ ca kṣipet // VRrsṬī_8.26;18</p>
                </div>
                <div type="text">
                    <note>vāritaram</note>
                    <p>mṛtaṃ tarati yattoye lohaṃ vāritaraṃ hi tat // VRrs_8.27 //</p>


                </div>
                <div type="commentary" n="Ṭīkā">
                    <head>Rasaratnasamuccayaṭīkā</head>
                    <p>mṛtalohasya bodhakānāṃ vividhapāribhāṣikaśabdānāṃ lakṣaṇānyāha mṛtamiti //
                        VRrsṬī_8.27;1</p>
                    <p>tallohaṃ vāritaram ucyate yanmṛtaṃ sattoye prakṣiptaṃ taratīti //
                        VRrsṬī_8.27;2</p>
                </div>
                <div type="text">
                    <note>rekhapūrṇa</note>
                    <p>aṅguṣṭhatarjanīghṛṣṭaṃ yat tad rekhāntare viśet /</p>
                    <p>mṛtalohaṃ taduddiṣṭaṃ rekhāpūrṇābhidhānataḥ // VRrs_8.28 //</p>


                </div>
                <div type="commentary" n="Bodhinī">
                    <head>Rasaratnasamuccayabodhinī</head>
                    <p>rekhāpūrṇalauhalakṣaṇamāha aṅguṣṭheti // VRrsBo_8.28;1</p>
                    <p>tadrekhāntare tayoḥ tarjanyaṅguṣṭhayoḥ rekhāntare rekhāvakāśe
                        aṅguṣṭhatarjanībhyāṃ gharṣaṇe kṛte yatra lauhe tayoraṅgulyoḥ rekhāsamūhaḥ
                        aṅkito bhavedityarthaḥ // VRrsBo_8.28;2</p>

                    <p>$</p>
                </div>
                <div type="commentary" n="Ṭīkā">
                    <head>Rasaratnasamuccayaṭīkā</head>
                    <p>tallohaṃ rekhāpūrṇamucyate yanmṛtam aṅguṣṭhatarjanīmadhye saṃmarditaṃ tayoḥ
                        sūkṣmarekhāntaraṃ praviśediti // VRrsṬī_8.28;1</p>
                </div>
                <div type="text">
                    <note>apunarbhava</note>
                    <p>guḍaguñjāsukhasparśamadhvājyaiḥ saha yojitam /</p>
                    <p>nāyāti prakṛtiṃ dhmānād apunarbhavam ucyate // VRrs_8.29 //</p>


                </div>
                <div type="commentary" n="Bodhinī">
                    <head>Rasaratnasamuccayabodhinī</head>
                    <p>nirutthalauhalakṣaṇamāha guḍeti // VRrsBo_8.29;1</p>
                    <p>sukhasparśaḥ ṭaṅkaṇaṃ nirutthīkārakamitrapañcakavarge ṭaṅkaṇaśabdagrahaṇāt
                        yaduktaṃ rasendrasāre /</p>
                    <p>madhusarpistathā guñjā ṭaṅkaṇaṃ guggulustathā /</p>
                    <p>mitrapañcakametattu gaṇitaṃ dhātumelane // VRrsBo_8.29;2</p>
                    <p>iti // VRrsBo_8.29;3</p>
                    <p>mitrapañcakoktagugguloḥ kāryamatra guḍena saṃpādanīyamiti //
                        VRrsBo_8.29;4</p>
                    <p>prakṛtiṃ svarūpam // VRrsBo_8.29;5</p>
                    <p>apunarbhavam apunarutthānaṃ nirutthamiti yāvat // VRrsBo_8.29;6</p>

                    <p>$</p>
                </div>
                <div type="commentary" n="Ṭīkā">
                    <head>Rasaratnasamuccayaṭīkā</head>
                    <p>atha pūrṇamṛtaṃ talloham apunarbhavam ucyate // VRrsṬī_8.29;1</p>
                    <p>yat pratyekaṃ samabhāgair guḍādibhiḥ samastaiḥ saha miśritaṃ piṇḍīkṛtaṃ
                        mūṣāmadhye prakṣipya dhmānena prakṛtiṃ pūrvāvasthām āmalohabhāvaṃ na
                        prāpnuyāditi // VRrsṬī_8.29;2</p>
                </div>
                <div type="text">
                    <note>ūnama, uttama</note>
                    <p>tasyopari guru dravyaṃ dhānyaṃ copanayeddhruvam /</p>
                    <p>haṃsavat tīryate vāriṇyuttamaṃ parikīrtitam // VRrs_8.30 //</p>


                </div>
                <div type="commentary" n="Ṭīkā">
                    <head>Rasaratnasamuccayaṭīkā</head>
                    <p>athottamākhyamṛtalohalakṣaṇamāha yadvā pūrṇamṛtaṃ yallohaṃ vāritaraṃ
                        svapṛṣṭha upanītaṃ dhānyaṃ dhārayati // VRrsṬī_8.30;1</p>
                    <p>dhānyabhāraṃ sahata ityarthaḥ // VRrsṬī_8.30;2</p>
                    <p>tatra lohe taddhānyaṃ kathaṃ tarati tadupamayāha yathā jale
                        haṃsaviśeṣāstaranti tadvat tathā dhānyabhārasahaṃ tanmṛtaloham uttamam iti
                        nāmnā śāstre kīrtitam // VRrsṬī_8.30;3</p>
                    <p>atra bahuṣu pustakeṣu ūnamaṃ parikīrtitam ityapi pāṭhaḥ // VRrsṬī_8.30;4</p>
                    <p>tasya svayam ūnam ūnabhāraṃ laghvapi yallohaṃ svāpekṣayā gurudravyaṃ
                        gurudhānyaṃ vā māti sahata iti vyutpattyā kliṣṭārthabodhakaḥ sa pāṭho
                        nātipriyaḥ // VRrsṬī_8.30;5</p>
                </div>
                <div type="text">
                    <note>nirutthāpunarbhava</note>
                    <p>raupyeṇa saha saṃyuktaṃ dhmātaṃ raupyeṇa cel laget /</p>
                    <p>tadā nirutthamityuktaṃ lohaṃ tad apunarbhavam // VRrs_8.31 //</p>


                </div>
                <div type="commentary" n="Bodhinī">
                    <head>Rasaratnasamuccayabodhinī</head>
                    <p>nirutthasya lakṣaṇāntaramāha raupyeṇeti // VRrsBo_8.31;1</p>
                    <p>raupyaṃ lauhaṃ ca ekatra saṃsthāpya bhastrayā dhmāpanena yadi parasparaṃ
                        miśrībhavet tadāpi nirutthaṃ jñeyam // VRrsBo_8.31;2</p>

                    <p>$</p>
                </div>
                <div type="commentary" n="Ṭīkā">
                    <head>Rasaratnasamuccayaṭīkā</head>
                    <p>athāpunarbhavākhyamṛtalohasyaiva nirutthasaṃjñāprāpakaṃ lakṣaṇamāha
                        raupyeṇeti // VRrsṬī_8.31;1</p>
                    <p>saṃyuktaṃ melāpakamadhvājyaṃ dattvā mūṣāyāṃ saṃyojitaṃ na laget na
                        sajjetaikībhāvaṃ na prāpnuyād ityarthaḥ // VRrsṬī_8.31;2</p>
                    <p>ekībhāvaśca raupyamānavṛddhyā bodhyaḥ // VRrsṬī_8.31;3</p>
                    <p>spaṣṭīkṛtaṃ caitad rasasaṃketakalikāyām /</p>
                    <p>lohamadhvājyagaṃ tāraṃ svapramāṇaṃ bhavedyadā /</p>
                    <p>tadā lohaṃ nirutthaṃ syādanyathā sādhayetpunaḥ // VRrsṬī_8.31;4</p>
                    <p>iti // VRrsṬī_8.31;5</p>
                    <p>tāraṃ śuddhatāram // VRrsṬī_8.31;6</p>
                </div>
                <div type="text">
                    <note>bīja</note>
                    <p>nirvāpaṇaviśeṣeṇa tattadvarṇaṃ bhavedyadā /</p>
                    <p>mṛdulaṃ citrasaṃskāraṃ tadbījamiti kathyate // VRrs_8.32 //</p>


                </div>
                <div type="commentary" n="Bodhinī">
                    <head>Rasaratnasamuccayabodhinī</head>
                    <p>bījamāha nirvāpaṇeti // VRrsBo_8.32;1</p>
                    <p>pūrvanirdiṣṭasādhyalohe
                        tattallohamārakānyalohanikṣeparūpanirvāhaṇākhyasaṃskāraviśeṣeṇa yadā
                        sādhyalohaṃ prakṣiptalauhavarṇaṃ bhavet tadā mṛdulaṃ sukhasparśaṃ
                        citrasaṃskāram āhitāpūrvaguṇāntaraṃ tat bījamiti jñeyam // VRrsBo_8.32;2</p>

                    <p>$</p>
                </div>
                <div type="commentary" n="Ṭīkā">
                    <head>Rasaratnasamuccayaṭīkā</head>
                    <p>atha jāraṇāsaṃskāre prakṣepārhasya bījasya lakṣaṇamāha nirvāhaṇeti //
                        VRrsṬī_8.32;1</p>
                    <p>nirvāhyate prakṣepeṇaikīkriyate +aneneti vyutpattyā nirvāhaṇaśabdena
                        nirvāhakaṃ dravyaṃ grāhyam // VRrsṬī_8.32;2</p>
                    <p>prakṣepeṇa guṇaviśeṣotpādanapūrvakaikībhāvasāmānyācca tena śabdena
                        vāpanadravyasyāpi saṃgrahaḥ kāryaḥ // VRrsṬī_8.32;3</p>
                    <p>etadabhiprāyeṇaiva nirvāpaṇaviśeṣeṇetyapi pāṭho dṛśyate // VRrsṬī_8.32;4</p>
                    <p>tena nirvāhaṇena nirvyūḍhaṃ yadbījopādānarasalohādi tattadvarṇaṃ
                        nirvāhaṇadravyasya samānavarṇaṃ śāstranirdiṣṭavarṇaṃ ca bhavati //
                        VRrsṬī_8.32;5</p>
                    <p>vāpanadravyeṇa mṛdu ca bhavettathā sattvabhasmotpādakavidhibhyāṃ ca
                        prāptamārdavam // VRrsṬī_8.32;6</p>
                    <p>tathā kṛto vicitrasaṃskāro garbhadrāvako raktavargakaṣāye niṣecanarūpo
                        melāpakadravyasaṃyogādiśca yasyetyevaṃguṇaviśiṣṭaṃ rasaśāstre
                        siddhabījamityabhidhīyate // VRrsṬī_8.32;7</p>
                    <p>bījaṃ dvividhaṃ pītaṃ sitaṃ ceti bhedāt // VRrsṬī_8.32;8</p>
                    <p>tadapi pratyekaṃ dvividham // VRrsṬī_8.32;9</p>
                    <p>akṛtrimaṃ kṛtrimaṃ ca // VRrsṬī_8.32;10</p>
                    <p>yaddhi khanisambhūtaṃ śuddhaṃ svarṇaṃ rajataṃ vā tad akṛtrimam //
                        VRrsṬī_8.32;11</p>
                    <p>yattu
                        dhāturasoparasasaṃyogakriyāviśeṣajanitasvarṇarajatotpādanayogyatāsaṃpannaṃ
                        pītaṃ svarṇarītyādi śvetaṃ vaṅgādi tatkṛtrimam ityācakṣate //
                        VRrsṬī_8.32;12</p>
                    <p>tadapi pratyekaṃ dvividham // VRrsṬī_8.32;13</p>
                    <p>śuddhaṃ miśraṃ ca // VRrsṬī_8.32;14</p>
                    <p>śuddhamekaikaṃ miśraṃ mithaḥ saṃkīrṇam // VRrsṬī_8.32;15</p>
                    <p>punarapi sarvam etattridhā bhavati // VRrsṬī_8.32;16</p>
                    <p>kalpitaṃ rañjitaṃ pakvaṃ ca // VRrsṬī_8.32;17</p>
                    <p>tatra tatkalpitaśabdavācyaṃ yacchuddharasoparasaśuddhamāritaṃ mithaḥ
                        saṃyuktaṃ miśraṃ vā lohādidvaṃdvīkṛtam ekaikaṃ sattvakaraṇavidhinā
                        nirvāhaṇena dvaṃdvamelāpakavidhinā ca militaṃ śuddhaṃ jātamārdavaṃ tad
                        evaikībhāvaṃ vrajati ca raktādivargeṣu secanena prāptavarṇaṃ
                        rañjitasaṃjñakaṃ bhavati // VRrsṬī_8.32;18</p>
                    <p>nirvāhaṇena hemaśeṣakṛtaṃ tāraśeṣakṛtaṃ vā yadbījaṃ bhūdharayantrādiṣu
                        puṭitaṃ tatpakvabījaṃ vadanti // VRrsṬī_8.32;19</p>
                    <p>evaṃ cedamuktalakṣaṇaṃ sarvabījānāṃ saṃgrāhakaṃ bodhyam // VRrsṬī_8.32;20</p>
                    <p>atra rasoparasānāṃ śodhanaṃ tu sūryāvartādigaṇena kuryāt //
                        VRrsṬī_8.32;21</p>
                    <p>śaśaraktabhāvanayā kāntaṃ śudhyati // VRrsṬī_8.32;22</p>
                    <p>sauvarṇaṃ rājataṃ patraṃ ca lavaṇakṣārāmlaravisnuhīkṣīrair liptaṃ dhmātaṃ
                        paścānnirguṇḍīrase bahuvāraṃ niṣecitaṃ sacchudhyati // VRrsṬī_8.32;23</p>
                    <p>nāgavaṅgaghoṣatāmrāṇi tu prataptāni nirguṇḍīrasasekais
                        tanmūlarajaḥpravāpaiśca śudhyanti // VRrsṬī_8.32;24</p>
                    <p>sarvo+api lohaḥ pratapto mākṣīkadaradavāpena bahuvāraṃ kṛtena śudhyati //
                        VRrsṬī_8.32;25</p>
                    <p>rasoparasānāṃ sattvāni mūloktavidhinā pātayet // VRrsṬī_8.32;26</p>
                    <p>saṃprati bījanirvāhaṇavidhiṃ rasahṛdayoktaṃ vakṣyāmi // VRrsṬī_8.32;27</p>
                </div>
                <div type="text">
                    <note>uttaraṇa</note>
                    <p>idameva vinirdiṣṭaṃ vaidyairuttaraṇaṃ khalu /</p>
                    <p>saṃspṛṣṭalohayorekalohasya parināśanam // VRrs_8.33 //</p>


                </div>
                <div type="commentary" n="Bodhinī">
                    <head>Rasaratnasamuccayabodhinī</head>
                    <p>uttaraṇamāha idamiti // VRrsBo_8.33;1</p>
                    <p>idaṃ saṃsṛṣṭalohayor ityādinā vakṣyamāṇarūpam ityarthaḥ // VRrsBo_8.33;2</p>
                    <p>uttaraṇamiti saṃjñāviśeṣaḥ // VRrsBo_8.33;3</p>
                    <p>saṃsṛṣṭeti miśritalauhayoḥ ekalohasya parināśanaṃ dhmāpanādikriyāviśeṣeṇa
                        ekasmāt anyat pṛthakkṛtya bhasmīkaraṇam ekasmād anyasya bahirniṣkāśanaṃ vā
                        // VRrsBo_8.33;4</p>
                </div>
                <div type="text">
                    <note>tāḍana</note>
                    <p>pradhmātaṃ vaṅkanālena tattāḍanamudāhṛtam // VRrs_8.34 //</p>


                </div>
                <div type="commentary" n="Bodhinī">
                    <head>Rasaratnasamuccayabodhinī</head>
                    <p>tāḍanamāha pradhmātamiti // VRrsBo_8.34;1</p>
                    <p>tat uttaraṇakriyāniṣpannaṃ saṃsṛṣṭalauhayorekaloham // VRrsBo_8.34;2</p>

                    <p>$</p>
                </div>
                <div type="commentary" n="Ṭīkā">
                    <head>Rasaratnasamuccayaṭīkā</head>
                    <p>atha tāḍanasaṃjñāmāha saṃsṛṣṭeti // VRrsṬī_8.34;1</p>
                    <p>parisādhanaṃ dhmānenāvaśeṣakārakaṃ yadvaṅkanālena pradhmātaṃ prakarṣeṇa
                        dhmānaṃ kriyate tadrasaśāstre tāḍanaśabdena kathitam // VRrsṬī_8.34;2</p>
                    <p>yathā ghoṣādvaṅgaṃ vināśya tāmrasyāvaśeṣārthaṃ dhmānaṃ tacca gārākoṣṭhyāṃ
                        kāryam // VRrsṬī_8.34;3</p>
                </div>
                <div type="text">
                    <note>dhānyābhra</note>
                    <p>cūrṇābhraṃ śālisaṃyuktaṃ vastrabaddhaṃ hi kāñjike /</p>
                    <p>niryātaṃ mardanādvastrāddhānyābhramiti kathyate // VRrs_8.35 //</p>
                    <note>sattva</note>
                    <p>kṣārāmladrāvakairyuktaṃ dhmātamākarakoṣṭhake /</p>
                    <p>yastato nirgataḥ sāraḥ sattvamityabhidhīyate // VRrs_8.36 //</p>


                </div>
                <div type="commentary" n="Bodhinī">
                    <head>Rasaratnasamuccayabodhinī</head>
                    <p>sattvamāha kṣāreti // VRrsBo_8.36;1</p>
                    <p>kṣāraḥ ṭaṅkaṇaṃ lauhaśodhakatvāt amlaḥ kāñjikādikaṃ drāvakaḥ
                        guñjāṭaṅkaṇamadhvājyaguḍāḥ drāvakapañcakāḥ ityuktasvarūpaḥ taiḥ //
                        VRrsBo_8.36;2</p>
                    <p>ākarakoṣṭhike koṣṭhikāyantre // VRrsBo_8.36;3</p>
                    <p>sāraḥ sthirāṃśaḥ prasādabhāga iti yāvat // VRrsBo_8.36;4</p>

                    <p>$</p>
                </div>
                <div type="commentary" n="Ṭīkā">
                    <head>Rasaratnasamuccayaṭīkā</head>
                    <p>sattvalakṣaṇamāha kṣārāmleti // VRrsṬī_8.36;1</p>
                    <p>kṣāro yavakṣārādiḥ // VRrsṬī_8.36;2</p>
                    <p>amlaṃ jambīrarasādi // VRrsṬī_8.36;3</p>
                    <p>drāvakaṃ guḍagugguluguñjādi // VRrsṬī_8.36;4</p>
                    <p>drāvako gaṇo vakṣyamāṇaḥ // VRrsṬī_8.36;5</p>
                    <p>pañcājaṃ pañcagavyādi // VRrsṬī_8.36;6</p>
                    <p>matsyādipiṇḍīdravyaṃ ca tadyuktaṃ tena piṇḍīkṛtaṃ rasoparasādi dravyam //
                        VRrsṬī_8.36;7</p>
                    <p>ākarakoṣṭhaka ākaro vakṣyamāṇaḥ // VRrsṬī_8.36;8</p>
                    <p>koṣṭhikā varṇanasthānagranthaḥ // VRrsṬī_8.36;9</p>
                    <p>tatrokte yogye koṣṭhe koṣṭhayantre +aṅgārakoṣṭhyādau ca mūṣāyāṃ prakṣipya
                        yadā bhastrāvaṅkanālādinā dhmātaṃ syāttadā tato dravyād dravarūpo yaḥ sāro
                        nirgacchati pṛthagākāreṇa nipatati tatsattvamucyate // VRrsṬī_8.36;10</p>
                </div>
                <div type="text">
                    <note>(eka)kolīsaka</note>
                    <p>koṣṭhikāśikharāpūrṇaiḥ kokilair dhmānayogataḥ /</p>
                    <p>ākaṇṭhamanuprāptair ekakolīsako mataḥ // VRrs_8.37 //</p>


                </div>
                <div type="commentary" n="Bodhinī">
                    <head>Rasaratnasamuccayabodhinī</head>
                    <p>ekakolīsakamāha koṣṭhiketi // VRrsBo_8.37;1</p>
                    <p>koṣṭhikāyantrāgrabhāgaparyantam aṅgārairāpūrya dhmāpanavaśāt māraṇīyadravyaiḥ
                        mūṣākaṇṭhaparyantamāgataiḥ upalakṣito yat karma ekakolīsakākhyaḥ kriyāviśeṣo
                        mataḥ // VRrsBo_8.37;2</p>

                    <p>$</p>
                </div>
                <div type="commentary" n="Ṭīkā">
                    <head>Rasaratnasamuccayaṭīkā</head>
                    <p>atha dhmānakriyāyā mānaviśeṣajñānārthaṃ kṛtāyāḥ kolīsakasaṃjñāyā lakṣaṇamāha
                        koṣṭhikāśikhareti // VRrsṬī_8.37;1</p>
                    <p>śikharaparyantaṃ paripūrṇakokilānāṃ dhmānena mūṣākaṇṭhaparyantaṃ yadāpacayo
                        bhavati tāvaddhmānasyaikakolīsaka iti saṃjñā // VRrsṬī_8.37;2</p>
                    <p>asyā eva nāliśaketi paryāyāntaram // VRrsṬī_8.37;3</p>
                </div>
                <div type="text">
                    <note>passendes Holz für Holzkohle</note>
                    <p>drāvaṇe sattvapāte ca mādhukāḥ khādirāḥ śubhāḥ /</p>
                    <p>durdrāve vaṃśajāste tu svedane bādarāḥ śubhāḥ // VRrs_8.38 //</p>
                    <note>hiṅgulākṛṣṭa</note>
                    <p>vidyādharākhyayantrasthād ārdrakadrāvamarditāt /</p>
                    <p>samākṛṣṭo raso yo +asau hiṅgulākṛṣṭa ucyate // VRrs_8.39 //</p>


                </div>
                <div type="commentary" n="Ṭīkā">
                    <head>Rasaratnasamuccayaṭīkā</head>
                    <p>atha hiṅgulākṛṣṭarasamāha vidyādhareti // VRrsṬī_8.39;1</p>
                    <p>vidyādharayantraṃ dvividhaṃ nirjalaṃ sajalaṃ ca // VRrsṬī_8.39;2</p>
                    <p>tatra prathamaṃ kanakasundaraprabhṛtirasānām ūrdhvabhāge puṭanārtham
                        upayujyate // VRrsṬī_8.39;3</p>
                    <p>tacca nyubjordhvapātreṇa saṃpuṭitam // VRrsṬī_8.39;4</p>
                    <p>yattu dvitīyam uttānapātraghaṭitaṃ tadatra vidyādharaśabdena grāhyam //
                        VRrsṬī_8.39;5</p>
                    <p>ārdrakamarditād ityasyāgre hiṅgulāditi śeṣaḥ // VRrsṬī_8.39;6</p>
                </div>
                <div type="text">
                    <note>ghoṣākṛṣṭa</note>
                    <p>svalpatālayutaṃ kāṃsyaṃ vaṅkanālena tāḍitam /</p>
                    <p>muktaraṅgaṃ hi tattāmraṃ ghoṣākṛṣṭam udāhṛtam // VRrs_8.40 //</p>


                </div>
                <div type="commentary" n="Ṭīkā">
                    <head>Rasaratnasamuccayaṭīkā</head>
                    <p>ghoṣākṛṣṭasya lakṣaṇamāha svalpeti // VRrsṬī_8.40;1</p>
                    <p>tāḍitaṃ paridhmātam // VRrsṬī_8.40;2</p>
                    <p>atra tālaḥ svalpaśabdena kāṃsyasya caturthāṃśena grāhyaḥ // VRrsṬī_8.40;3</p>
                    <p>raṅgasya tāmrātpṛthagbhūtvā vināśārthaṃ tadupayogo bodhyaḥ //
                        VRrsṬī_8.40;4</p>
                </div>
                <div type="text">
                    <note>varanāga</note>
                    <p>tīkṣṇanīlāñjanopetaṃ dhmātaṃ hi bahuśo dṛḍham /</p>
                    <p>kṛṣṇaṃ drutadrāvaṃ varanāgaṃ taducyate // VRrs_8.41 //</p>


                </div>
                <div type="commentary" n="Bodhinī">
                    <head>Rasaratnasamuccayabodhinī</head>
                    <p>varanāgalakṣaṇamāha tīkṣṇeti // VRrsBo_8.41;1</p>
                    <p>atra viśeṣyapadollekhābhāve +api varanāga iti saṃjñābalādeva
                        tīkṣṇanīlāñjanopetamityatra nāgamiti viśeṣyapadaṃ śeṣaḥ bodhyaḥ //
                        VRrsBo_8.41;2</p>
                    <p>tīkṣṇalauhanīlāñjanasaṃyuktaṃ yat sīsakaṃ bahuvāraṃ dṛḍham ādhmātaṃ sat
                        sukomalaṃ kṛṣṇavarṇaṃ drutadrāvaṃ ca syāt tat sīsakaṃ varanāgaṃ bodhyam //
                        VRrsBo_8.41;3</p>
                    <p>tīkṣṇamiti pṛthak pāṭhe nīlāñjanaṃ tīkṣṇalauhaṃ ca ityarthaḥ //
                        VRrsBo_8.41;4</p>

                    <p>$</p>
                </div>
                <div type="commentary" n="Ṭīkā">
                    <head>Rasaratnasamuccayaṭīkā</head>
                    <p>varanāgasya lakṣaṇamāha tīkṣṇamiti // VRrsṬī_8.41;1</p>
                    <p>samabhāganīlāñjanasaṃyutaṃ tīkṣṇalohaṃ samabhāgena ṭaṅkaṇaṃ dattvāndhamūṣāyāṃ
                        dṛḍhaṃ dhmātaṃ sadyadā nāgāpekṣayāpyatimṛdu kṛṣṇavarṇaṃ śīghradrāvaṃ ca
                        bhavettadaitad varanāgam ucyate // VRrsṬī_8.41;2</p>
                    <p>arkāpāmārgakadalībhasmatoyena lolayet // VRrsṬī_8.41;3</p>
                    <p>tadvastragālitaṃ grāhyaṃ svacchatoyaṃ tadātape // VRrsṬī_8.41;4</p>
                    <p>mṛdukṛṣṭaṃ drutadrāvamiti pāṭhe dhmātvā mūṣātaḥ kṛṣṭaṃ bahirākṛṣṭaṃ śītaṃ
                        sadapi saṃjātamārdavam agniyogena śīghradrāvaṃ ca bhavedityarthaḥ //
                        VRrsṬī_8.41;5</p>
                    <p>nāgādvaraṃ śreṣṭham etad varanāgam iti // VRrsṬī_8.41;6</p>
                    <p>uttarapadasya pūrvanipātena siddho+ayaṃ śabdaḥ // VRrsṬī_8.41;7</p>
                    <p>asyopayogaṃ tvasthirāṇāṃ kharparādisattvānāṃ sthirīkaraṇārthaṃ pūjyapādā
                        udājahrū rasasāre // VRrsṬī_8.41;8</p>
                    <p>tatprakārastu dvitīyādhyāye+atra rasakasattvavidhivyākhyāyāṃ prakāśita eva //
                        VRrsṬī_8.41;9</p>
                    <p>nāgaṃ nīlāñjanopetamiti pāṭhastu prāmādika eva // VRrsṬī_8.41;10</p>
                    <p>sattvānāṃ hi sthirīkaraṇe nāgasyānupayogāditi bodhyam // VRrsṬī_8.41;11</p>
                </div>
                <div type="text">
                    <note>utthāpana</note>
                    <p>mṛtasya punarudbhūtiḥ samproktotthāpanākhyayā // VRrs_8.42 //</p>


                </div>
                <div type="commentary" n="Ṭīkā">
                    <head>Rasaratnasamuccayaṭīkā</head>
                    <p>utthāpanaśabdārthamāha mṛtasyeti // VRrsṬī_8.42;1</p>
                    <p>pāradarasoparasalohādīnām atimūrchitānāṃ prākṛtaguṇakriyāsahitānāṃ vā
                        punarudbhūtiḥ punaḥ pūrvavat sthānāpannatvam utthāpanam ityabhidhīyate //
                        VRrsṬī_8.42;2</p>

                    <p>$</p>
                </div>
                <div type="commentary" n="Bodhinī">
                    <head>Rasaratnasamuccayabodhinī</head>
                    <p>utthāpanāmāha mṛtasyeti // VRrsBo_8.42;1</p>
                    <p>punarudbhūtiḥ yantrādiyogena svarūpāpādanam ityarthaḥ // VRrsBo_8.42;2</p>
                </div>
                <div type="text">
                    <note>ḍhālana</note>
                    <p>drutadravyasya nikṣepo drave taḍḍhālanaṃ matam // VRrs_8.43 //</p>


                </div>
                <div type="commentary" n="Ṭīkā">
                    <head>Rasaratnasamuccayaṭīkā</head>
                    <p>ḍhālanasaṃjñāṃ lakṣayati drutadravyasyeti // VRrsṬī_8.43;1</p>
                    <p>yathā varalohakavidhau satīkṣṇatāmrasya dhmānena drutasya lakucadrāve
                        nikṣepo+atrādhyāye prāguktaḥ sa ḍhālanaśabdena paribhāṣyate //
                        VRrsṬī_8.43;2</p>
                    <p>atha capalo dvividhaḥ // VRrsṬī_8.43;3</p>
                    <p>pāṣāṇaviśeṣaḥ kṛtrimo dhāturūpaśca // VRrsṬī_8.43;4</p>
                    <p>tatra pāṣāṇaviśeṣo dvitīyādhyāya uktaḥ // VRrsṬī_8.43;5</p>
                </div>
                <div type="text">
                    <note>capala aus Blei</note>
                    <p>triṃśatpalamitaṃ nāgaṃ bhānudugdhena marditam /</p>
                    <p>vimardya puṭayettāvadyāvatkarṣāvaśeṣitam // VRrs_8.44 //</p>
                    <p>na tatpuṭasahasreṇa kṣayamāyāti sarvathā /</p>
                    <p>capalo+ayaṃ samādiṣṭo vārttikair nāgasambhavaḥ // VRrs_8.45 //</p>
                    <note>capala aus Zinn</note>
                    <p>itthaṃ hi capalaḥ kāryo vaṅgasyāpi na saṃśayaḥ // VRrs_8.46 //</p>
                    <note>capala fṃr rasabandha</note>
                    <p>tatspṛṣṭahastasaṃspṛṣṭaḥ kevalo badhyate rasaḥ // VRrs_8.47 //</p>
                    <p>sa raso dhātuvādeṣu śasyate na rasāyane /</p>
                    <p>ayaṃ hi kharvaṇākhyena lokanāthena kīrtitaḥ // VRrs_8.48 //</p>
                    <note>dhauta</note>
                    <p>bhūbhujaṃgaśakṛttoyaiḥ prakṣālyāpahṛtaṃ rajaḥ /</p>
                    <p>kṛṣṇavarṇaṃ hi tatproktaṃ dhautākhyaṃ rasavādibhiḥ // VRrs_8.49 //</p>


                </div>
                <div type="commentary" n="Bodhinī">
                    <head>Rasaratnasamuccayabodhinī</head>
                    <p>dhautamāha bhūbhujaṃgeti // VRrsBo_8.49;1</p>
                    <p>apahṛtam apacitaṃ niḥsāritamityarthaḥ // VRrsBo_8.49;2</p>
                    <p>rajaḥ puṭanādikāle tatsaṃlagnāṅgārādicūrṇam // VRrsBo_8.49;3</p>
                    <p>tat capalībhūtaṃ nāgaṃ vaṅgaṃ ca // VRrsBo_8.49;4</p>
                    <p>bhūnāgamalarasaiḥ tanmalamiśrajalairvā pariśodhitamalādikaṃ kṛṣṇavarṇaṃ
                        capalībhūtaṃ nāgaṃ vaṅgaṃ ca dhautanāgaṃ dhautavaṅgaṃ ca proktam iti
                        niṣkarṣaḥ // VRrsBo_8.49;5</p>

                    <p>$</p>
                </div>
                <div type="commentary" n="Ṭīkā">
                    <head>Rasaratnasamuccayaṭīkā</head>
                    <p>dhautasya lakṣaṇamāha bhūbhujaṅgeti // VRrsṬī_8.49;1</p>
                    <p>bhūbhujaṅgā bhūnāgāḥ // VRrsṬī_8.49;2</p>
                    <p>teṣāṃ śakṛnmṛdviśeṣarūpameva tatsaṃnidhāvupalabhyate // VRrsṬī_8.49;3</p>
                    <p>etasyopayogastu kharasattvotpādanārthaṃ pañcamādhyāye prāgabhihita eva //
                        VRrsṬī_8.49;4</p>
                </div>
                <div type="text">
                    <note>dvaṃdvāna</note>
                    <p>dravyayor mardanādhmānād dvaṃdvānaṃ parikīrtitam // VRrs_8.50 //</p>


                </div>
                <div type="commentary" n="Bodhinī">
                    <head>Rasaratnasamuccayabodhinī</head>
                    <p>dvandvānam āha dravyayor iti // VRrsBo_8.50;1</p>
                    <p>saṃsṛṣṭadravyadvayaṃ mardayitvā dhmāpanena dvandvānasaṃjñā jāyate //
                        VRrsBo_8.50;2</p>
                    <p>dvandvānam ityatra bandhanam iti pāṭhāntaram // VRrsBo_8.50;3</p>
                </div>
                <div type="text">
                    <note>bhañjinī</note>
                    <p>bhāgād dravyādhikakṣepam anu varṇasuvarṇake /</p>
                    <p>dravairvā vahnikāgrāso bhañjanī vādibhir matā // VRrs_8.51 //</p>


                </div>
                <div type="commentary" n="Bodhinī">
                    <head>Rasaratnasamuccayabodhinī</head>
                    <p>bhañjanīmāha bhāgāditi // VRrsBo_8.51;1</p>
                    <p>varṇena suvarṇa iva tasmin varṇasuvarṇake rājapittale bhāgāt
                        māraṇārthanirdiṣṭaprakṣepyabhāgam apekṣya dravyādhikakṣepaṃ dravyāṇāṃ
                        prakṣepyadravyāṇām adhikakṣepam adhikaprakṣepam anu paścād
                        adhikaprakṣepānantaram ityarthaḥ yaḥ vahnikāgrāsaḥ
                        māraṇīyadravyagatavahninirvāpaṇaṃ vāthavā dravair jalādibhiḥ yaḥ
                        vahnikāgrāsaḥ sa bhañjanīti saṃjñayā vādibhiḥ rasavādibhiḥ matā kathitā //
                        VRrsBo_8.51;2</p>

                    <p>$</p>
                </div>
                <div type="commentary" n="Ṭīkā">
                    <head>Rasaratnasamuccayaṭīkā</head>
                    <p>bhajanīlakṣaṇamāha bhāgādrūpyādhiketi // VRrsṬī_8.51;1</p>
                    <p>anuvarṇasuvarṇake hīnavarṇasuvarṇe hemakṛṣṭiṃ dattvā śatāṃśavidhinā
                        raktapītavarṇotkarṣārthaṃ yatamānena sādhakena pramādātkāraṇāntareṇa vā yadā
                        rūpyasya yo bhāgaḥ śāstra uktastaṃ vihāya pramāṇāpekṣayādhikaḥ kṣipyate
                        tādṛśakṣepaṃ kṛtvā yadā varṇikāhrāse prāgavasthitapītavarṇasyāpi hrāsaḥ
                        kṣayo bhavati // VRrsṬī_8.51;2</p>
                    <p>athavā dravyair vedhādāvanupadiṣṭadravyair vaṅganīlāñjanādibhiḥ saṃmīlanenāpi
                        yo varṇikāhrāsaḥ sā rasaśāstre bhañjanīti kathyate // VRrsṬī_8.51;3</p>
                    <p>hemakṛṣṭerlakṣaṇaṃ tu // VRrsṬī_8.51;4</p>
                    <p>rūpyaṃ vā jātarūpaṃ vā rasagandhādibhirhatam /</p>
                    <p>samutthitaṃ ca bahuśaḥ sā kṛṣṭī hematārayoḥ // VRrsṬī_8.51;5</p>
                    <p>iti prāguktameva // VRrsṬī_8.51;6</p>
                    <p>atra vidhau hemakṛṣṭiḥ // VRrsṬī_8.51;7</p>
                    <p>rasadaradatāpyagandhakamanaḥśilārājavartakaṃ vimalam /</p>
                    <p>puṭamṛtaśulbaṃ tāre nirvyūḍhaṃ hemakṛṣṭiriyam // VRrsṬī_8.51;8</p>
                    <p>iti // VRrsṬī_8.51;9</p>
                    <p>rasadaradādīnāṃ puṭena mṛtaṃ yacchulbaṃ tattāre nirvāhitaṃ kuryāt //
                        VRrsṬī_8.51;10</p>
                    <p>śatāṃśavidhiśca /</p>
                    <p>aṣṭānavatir bhāgāstārastveko+api kanakabhāgaḥ syāt /</p>
                    <p>sūtasyaiko bhāgaḥ śatāṃśavidhireṣa vikhyātaḥ // VRrsṬī_8.51;11</p>
                    <p>iti rasahṛdaye // VRrsṬī_8.51;12</p>
                    <p>tatra nirvyūḍhatārabhāgasyādhikakṣepeṇānu varṇasuvarṇe varṇanāśaḥ spaṣṭa eva
                        // VRrsṬī_8.51;13</p>
                </div>
                <div type="text">
                    <note>cullakā</note>
                    <p>pataṅgīkalkato jātā lohe tāre ca hematā /</p>
                    <p>dināni katicitsthitvā yātyasau cullakā matā // VRrs_8.52 //</p>


                </div>
                <div type="commentary" n="Bodhinī">
                    <head>Rasaratnasamuccayabodhinī</head>
                    <p>cullakāmāha pataṅgīti // VRrsBo_8.52;1</p>
                    <p>pataṅgīkalkataḥ pataṅgīkalkāntar ityarthaḥ katiciddināni sthitvā lauhaṃ tāraṃ
                        ceti śeṣaḥ tatra lauhe viśeṣataḥ tāre ca yā hematā svarṇasādṛśyaṃ jātā asau
                        hematā cullakā yāti cullakā iti saṃjñāṃ labhate ityarthaḥ iti matā //
                        VRrsBo_8.52;2</p>
                    <p>cullakā gilṭī iti loke // VRrsBo_8.52;3</p>
                    <p>yadvā lakṣaṇadvayamidaṃ tena pataṅgītyārabhya hematā ityantena ślokārdhena
                        hematālakṣaṇam dinānītyādiślokārdhena ca cullakālavaṇaṃ jñeyam //
                        VRrsBo_8.52;4</p>
                    <p>asmin pakṣe vakṣyamāṇapataṅgīrāgākhyarañjakadravyaviśeṣasya kalkalepanena
                        sarvalauhe viśeṣataḥ raupye hematā iti saṃjñā jāyate // VRrsBo_8.52;5</p>
                    <p>hemno bhāvaḥ iti hematā svarṇasādṛśyam // VRrsBo_8.52;6</p>
                    <p>tathā asau lauhatārayor hematā katiciddināni sthitvā pataṅgīkalke ityāśayaḥ
                        cullakā yāti cullaketyākhyayā khyātiṃ yātītyarthaḥ // VRrsBo_8.52;7</p>

                    <p>$</p>
                </div>
                <div type="commentary" n="Ṭīkā">
                    <head>Rasaratnasamuccayaṭīkā</head>
                    <p>atha cullikālakṣaṇamāha pataṅgīkalkata iti // VRrsṬī_8.52;1</p>
                    <p>pataṅgī aśuddharasoparasādikṛtabījajīrṇaḥ pāradastadghaṭito yaḥ kalkastena
                        jātaṃ yallohe tāmrādau gauravatejasvitvādiguṇasahitaṃ tāratvaṃ hematā vā
                        kiṃcitkālaparyantaṃ sthitvā naśyati sā kriyā culliketi matā //
                        VRrsṬī_8.52;2</p>
                    <p>uktaṃ ca rasahṛdaye /</p>
                    <p>yaḥ punaretaiḥ kurute karmāśuddhair bhaved rasastasya /</p>
                    <p>avyāpakaḥ pataṅgī na rase rasāyane yojyaḥ // VRrsṬī_8.52;3</p>
                    <p>iti // VRrsṬī_8.52;4</p>
                    <p>etai rasoparasaiḥ // VRrsṬī_8.52;5</p>
                    <p>karma jāraṇādikarma // VRrsṬī_8.52;6</p>
                    <p>pataṅgī pakṣivad ūrdhvagāmī // VRrsṬī_8.52;7</p>
                    <p>pāradaghaṭitakalkastu yogataraṅgiṇyādigranthokto bodhyaḥ // VRrsṬī_8.52;8</p>
                    <p>tathā coktaṃ taraṅgiṇyām /</p>
                    <p>pāradaṣṭaṅka ekasyā dvipalaṃ pītakharparam /</p>
                    <p>mardayetsudṛḍhaṃ tāvad raso yāvad vilīyate // VRrsṬī_8.52;9</p>
                    <p>punar jambīranīreṇa guḍena ca samanvitam /</p>
                    <p>śoṣayeccātape piṣṭvā ślakṣṇaṃ kṛtvā ca dhāryate // VRrsṬī_8.52;10</p>
                    <p>arkadugdhasya dātavyā bhāvanāstā yathā tathā /</p>
                    <p>asya kalkasya siddhasya bhāga ekaśca ṭaṅkaṇaḥ // VRrsṬī_8.52;11</p>
                    <p>tāmraṃ bhāgatrayaṃ dattvā dhāmyatām andhamūṣayā /</p>
                    <p>suvarṇaṃ divyatejaḥ syāt kuṅkumād atiricyate // VRrsṬī_8.52;12</p>
                    <p>iti // VRrsṬī_8.52;13</p>
                    <p>evaṃ nāgārjunādigranthe tāratvotpādakakalko+api draṣṭavyaḥ //
                        VRrsṬī_8.52;14</p>
                </div>
                <div type="text">
                    <note>pataṃgīrāga</note>
                    <p>rañjitāddhi cirāllohāddhmānādvā cirakālataḥ /</p>
                    <p>viniryāsaḥ sa nirdiṣṭaḥ pataṅgīrāgasaṃjñakaḥ // VRrs_8.53 //</p>


                </div>
                <div type="commentary" n="Ṭīkā">
                    <head>Rasaratnasamuccayaṭīkā</head>
                    <p>saṃprati kriyāviśeṣasiddhasyāciravināśino lohasthasya rāgasya saṃjñāmāha
                        rañjitāditi // VRrsṬī_8.53;1</p>
                    <p>atrāpi pataṅgikalkata ityanuvartanīyam // VRrsṬī_8.53;2</p>
                    <p>tādṛśakalkena rañjitāllohāddhmānādiyatnena vinā kālāntare dhmānena sadyo vā
                        yo rāgo viniryāti viyujya nirgacchati sa pataṅgīrāgasaṃjñako rasaśāstre
                        khyātaḥ // VRrsṬī_8.53;3</p>

                    <p>$</p>
                </div>
                <div type="commentary" n="Bodhinī">
                    <head>Rasaratnasamuccayabodhinī</head>
                    <p>pūrvaśloke pataṅgī ityuktam ataḥ tāmeva vivṛṇoti rañjitāditi //
                        VRrsBo_8.53;1</p>
                    <p>cirāddīrghakālaṃ vyāpya rañjitād vakṣyamāṇaraktādivargānyatamavargeṇa
                        rāgapariprāptād yasmāt kasmādapi lauhād athavā cirakālataḥ sudīrghakālaṃ
                        dhmānāddhmāpitād yasmāt kasmādapi rañjitalauhād yaḥ viniryāsaḥ niḥsravaḥ
                        sattvamiti yāvat nirgacchatīti śeṣaḥ sa pataṅgīrāgasaṃjñakaḥ nirdiṣṭaḥ //
                        VRrsBo_8.53;2</p>
                </div>
                <div type="text">
                    <note>āvāpa, pratīvāpa, ācchādana</note>
                    <p>drute dravyāntarakṣepo lohādye kriyate hi yaḥ /</p>
                    <p>sa āvāpaḥ pratīvāpas tadevācchādanaṃ matam // VRrs_8.54 //</p>


                </div>
                <div type="commentary" n="Ṭīkā">
                    <head>Rasaratnasamuccayaṭīkā</head>
                    <p>druta iti // VRrsṬī_8.54;1</p>
                    <p>etadudāharaṇaṃ yathā /</p>
                    <p>suradālibhasma galitaṃ triḥsaptakṛtvo+atha gojalaṃ śuṣkam /</p>
                    <p>vāpena salilasadṛśaṃ karoti mūṣāgataṃ tīkṣṇam // VRrsṬī_8.54;2</p>
                    <p>iti // VRrsṬī_8.54;3</p>
                    <p>tathā /</p>
                    <p>suragopakadeharajaḥ suradāliphalaiḥ samāṃśakair deyaḥ /</p>
                    <p>vāpo drute suvarṇe drutamāste tadrasaprakhyam // VRrsṬī_8.54;4</p>
                    <p>iti // VRrsṬī_8.54;5</p>
                    <p>rasaprakhyaṃ jalasadṛśam ityarthaḥ // VRrsṬī_8.54;6</p>
                </div>
                <div type="text">
                    <note>abhiṣeka</note>
                    <p>drute vahnisthite lohe viramyāṣṭanimeṣakam /</p>
                    <p>salilasya parikṣepaḥ so +abhiṣeka iti smṛtaḥ // VRrs_8.55 //</p>


                </div>
                <div type="commentary" n="Bodhinī">
                    <head>Rasaratnasamuccayabodhinī</head>
                    <p>abhiṣekamāha drute iti // VRrsBo_8.55;1</p>
                    <p>vahnisthite prajvalitacullyupari eva avasthite // VRrsBo_8.55;2</p>
                    <p>aṣṭanimeṣakam aṣṭavāram akṣṇor nimīlanonmīlanātmakaṃ kālaṃ viramya
                        dravībhavanānantaram apekṣya // VRrsBo_8.55;3</p>
                </div>
                <div type="text">
                    <note>nirvāpa</note>
                    <p>taptasyāpsu vinikṣepo nirvāpaḥ snapanaṃ ca tat // VRrs_8.56 //</p>
                    <note>Zeitpunkt fṃr āvāpa usw.</note>
                    <p>pratīvāpādikaṃ kāryaṃ drute lohe sunirmale // VRrs_8.57 //</p>
                    <note>śuddhāvarta</note>
                    <p>yadā hutāśo dīptārciḥ śuklotthānasamanvitaḥ /</p>
                    <p>śuddhāvartas tadā jñeyaḥ sa kālaḥ sattvanirgame // VRrs_8.58 //</p>
                    <note>bījāvarta</note>
                    <p>drāvyadravyanibhā jvālā dṛśyate dhamane yadā /</p>
                    <p>drāvasyonmukhatā seyaṃ bījāvartaḥ sa ucyate // VRrs_8.59 //</p>
                    <note>svaṅgaśītala</note>
                    <p>vahnistham eva śītaṃ yattaduktaṃ svāṅgaśītalam // VRrs_8.60 //</p>
                    <note>bahiḥśīta</note>
                    <p>agnerākṛṣya śītaṃ yattad bahiḥśītamucyate // VRrs_8.61 //</p>
                    <note>svedana</note>
                    <p>kṣārāmlair auṣadhairvāpi dolāyantre sthitasya hi /</p>
                    <p>pacanaṃ svedanākhyaṃ syānmalaśaithilyakārakam // VRrs_8.62 //</p>


                </div>
                <div type="commentary" n="Bodhinī">
                    <head>Rasaratnasamuccayabodhinī</head>
                    <p>svedanamāha kṣārāmlairiti // VRrsBo_8.62;1</p>
                    <p>auṣadhaiḥ tattallauhaśodhakadravyāṇāṃ svarasādibhir ityarthaḥ //
                        VRrsBo_8.62;2</p>
                    <p>malaśaithilyakārakaṃ svedanena mārdave jāte antarmalānāṃ pṛthakkaraṇaṃ
                        vīkaraṇaṃ vā // VRrsBo_8.62;3</p>

                    <p>$</p>
                </div>
                <div type="commentary" n="Ṭīkā">
                    <head>Rasaratnasamuccayaṭīkā</head>
                    <p>idānīm aṣṭādaśasaṃskārāṇāṃ krameṇa lakṣaṇamāha kṣārāmlairiti //
                        VRrsṬī_8.62;1</p>
                    <p>kṣārā yavakṣārasarjanaṭaṅkaṇāḥ // VRrsṬī_8.62;2</p>
                    <p>amlaṃ kāñjikādi // VRrsṬī_8.62;3</p>
                    <p>auṣadhaistryūṣaṇādibhiḥ sarpākṣyādibhiśca // VRrsṬī_8.62;4</p>
                    <p>tāstu rasaratnākare parigaṇitā eva svedanādyupayogikāñjikavidhau //
                        VRrsṬī_8.62;5</p>
                    <p>tathā ca tadgranthaḥ /</p>
                    <p>nānādhānyair yathāprāptaistuṣavarjyair jalānvitaiḥ /</p>
                    <p>mṛdbhāṇḍe pūritaṃ rakṣa yāvad amlatvam āpnuyāt // VRrsṬī_8.62;6</p>
                    <p>tanmadhye bhṛṅgarāṅmuṇḍī viṣṇukrāntā punarnavā /</p>
                    <p>mīnākṣī caiva sarpākṣī sahadevī śatāvarī // VRrsṬī_8.62;7</p>
                    <p>triphalā girikarṇī ca haṃsapādī ca citrakam /</p>
                    <p>samūlaṃ kaṇḍayitvā tu yathālābhaṃ niveśayet // VRrsṬī_8.62;8</p>
                    <p>pūrvāmlabhāṇḍamadhye tu dhānyāmlakam idaṃ smṛtam /</p>
                    <p>svedanādiṣu sarvatra rasarājasya yojayet // VRrsṬī_8.62;9</p>
                    <p>iti // VRrsṬī_8.62;10</p>
                    <p>sthitasya tryūṣaṇādikalkaliptavastrāvṛtabhūrjapatrapoṭalikāmadhye sthitasya
                        pāradayetyarthaḥ // VRrsṬī_8.62;11</p>
                    <p>tryūṣaṇādikalko+api rasaratnākare+abhihitaḥ /</p>
                    <p>tryūṣaṇaṃ lavaṇaṃ rājī rajanī triphalādravam /</p>
                    <p>mahābalā nāgabalā meghanādā punarnavā // VRrsṬī_8.62;12</p>
                    <p>meṣaśṛṅgī citrakaṃ ca navasāraṃ samaṃ samam /</p>
                    <p>etat samastaṃ vyastaṃ vā pūrvāmlenaiva peṣayet // VRrsṬī_8.62;13</p>
                    <p>tatkalkena lipedvastraṃ yāvad aṅgulamātrakam /</p>
                    <p>tanmadhye nikṣipet sūtaṃ baddhvā pacyād dinatrayam // VRrsṬī_8.62;14</p>
                    <p>dolāyantre +amlasaṃyukte svedito jāyate rasaḥ /</p>
                    <p>prakṣālya kāñjikaiḥ soṣṇaistam ādāya vimardayet // VRrsṬī_8.62;15</p>
                    <p>iti // VRrsṬī_8.62;16</p>
                    <p>malaśaithilyakārakaṃ malāśca dvādaśa doṣāḥ // VRrsṬī_8.62;17</p>
                    <p>tacchaithilyajanakam // VRrsṬī_8.62;18</p>
                    <p>śithilānām eva hi teṣām mocayitum śakyatvāt // VRrsṬī_8.62;19</p>
                    <p>dvādaśa doṣāśca viṣaṃ vahnir malaśceti naisargikāstrayaḥ //
                        VRrsṬī_8.62;20</p>
                    <p>nāgaja ekaḥ // VRrsṬī_8.62;21</p>
                    <p>vaṅgaja ekaḥ // VRrsṬī_8.62;22</p>
                    <p>tathā bhūmijo girijo vārjaḥ // VRrsṬī_8.62;23</p>
                    <p>nāgajau dvau // VRrsṬī_8.62;24</p>
                    <p>vaṅgajau ca dvau // VRrsṬī_8.62;25</p>
                    <p>iti sapta kañcukākhyā ityevaṃ dvādaśa doṣā devaiḥ prārthitamaheśvareṇa pārade
                        saṃyojitā bhavanti // VRrsṬī_8.62;26</p>
                </div>
                <div type="text">
                    <note>mardana</note>
                    <p>uditairauṣadhaiḥ sārdhaṃ sarvāmlaiḥ kāñjikairapi /</p>
                    <p>peṣaṇaṃ mardanākhyaṃ syādbahirmalavināśanam // VRrs_8.63 //</p>


                </div>
                <div type="commentary" n="Bodhinī">
                    <head>Rasaratnasamuccayabodhinī</head>
                    <p>mardanamāha uditairiti // VRrsBo_8.63;1</p>
                    <p>uditairauṣadhaiḥ tatra tatroktabheṣajadravyāṇāṃ svarasaiḥ kvāthairvā
                        ityarthaḥ // VRrsBo_8.63;2</p>

                    <p>$</p>
                </div>
                <div type="commentary" n="Ṭīkā">
                    <head>Rasaratnasamuccayaṭīkā</head>
                    <p>uditairiti // VRrsṬī_8.63;1</p>
                    <p>vakṣyamāṇamardanavidhyuktair gṛhadhūmādyauṣadhaiḥ
                        sarvāmlairamlavetasapramukhair amlavargoktairdravyaiḥ // VRrsṬī_8.63;2</p>
                    <p>teṣāṃ rasenetyarthaḥ // VRrsṬī_8.63;3</p>
                    <p>tathā kāñjikairapi pāradasya yatpeṣaṇaṃ tridinaparyantaṃ kṛtaṃ tad
                        bahirmalavināśanaṃ bhavati // VRrsṬī_8.63;4</p>
                    <p>bahirmalaḥ svedenāntarviśliṣṭo bhūtvā pāradadehādbahiḥ saṃśliṣṭo rāgato
                        naisargikadoṣaṃ vihāya navavidho yo malastadvināśako bhavatīti //
                        VRrsṬī_8.63;5</p>
                    <p>kevalaṃ svedamardanābhyāṃ na sarvathā bhujakañcukadoṣanāśanaṃ bhavati //
                        VRrsṬī_8.63;6</p>
                </div>
                <div type="text">
                    <note>mūrchana</note>
                    <p>mardanādiṣṭabhaiṣajyair naṣṭapiṣṭatvakārakam /</p>
                    <p>tanmūrchanaṃ hi vaṅgāhibhujakañcukanāśanam // VRrs_8.64 //</p>


                </div>
                <div type="commentary" n="Ṭīkā">
                    <head>Rasaratnasamuccayaṭīkā</head>
                    <p>ato mardanapūrvakam agniyogena nāśaṃ kṛtvā pāradasya yat piṣṭatvotpādanaṃ
                        tanmūrchanasaṃskāranāmnāha mardanādiṣṭeti // VRrsṬī_8.64;1</p>
                    <p>mardanārthaṃ vakṣyamāṇamūrchanasaṃskāravidhau kathitair gṛhakanyādibhir
                        naṣṭapiṣṭatvakārakaṃ yat karma mardanapūrvakapācanarūpaṃ tanmūrchanam
                        ityabhidhīyate // VRrsṬī_8.64;2</p>
                    <p>samāsato lakṣaṇaṃ tu dattagrāsasya grāsarahitasya vā gālanapātanavyaktirekeṇa
                        pūrvāvasthāpannatvam // VRrsṬī_8.64;3</p>
                    <p>tacca mardanapākābhyāṃ bhavatīti mardanottaraṃ yantrapuṭānyatareṇa
                        pāko+apyaṅgatvena bodhya iti dvau yaugikau // VRrsṬī_8.64;4</p>
                    <p>bhūjaśabdena bhūjadoṣaprabhṛtītyartho bodhyaḥ // VRrsṬī_8.64;5</p>
                    <p>te ca kañcukā āvarakāḥ sapta doṣā vaṅgāhidoṣapramukhāḥ // VRrsṬī_8.64;6</p>
                    <p>te ca mardanāgnibhyāṃ naśyanti // VRrsṬī_8.64;7</p>
                    <p>vaṅgaśabdena vaṅgajadoṣo grāhyaḥ // VRrsṬī_8.64;8</p>
                    <p>ahiśabdena nāgajadoṣaśca // VRrsṬī_8.64;9</p>
                    <p>doṣāṇāṃ nānātvena vividhadṛḍhaśithilasaṃsargatāratamyena tannāśārthaṃ
                        vividhopāyapradarśanam ucitam eveti na mardanasaṃskāreṇa mūrchanasya
                        gatārthateti śaṅkyamiti bhāvaḥ // VRrsṬī_8.64;10</p>
                    <p>tanmūrchanaṃ hi vaṅgāhibhūjakañcukanāśanam iti pāṭhaṃ gṛhītveyaṃ vyākhyā //
                        VRrsṬī_8.64;11</p>
                    <p>doṣatrayavināśanamiti pāṭhe tu naisargikadoṣanāśe sutarāṃ bahirdoṣanāśa
                        ityabhiprāyaḥ // VRrsṬī_8.64;12</p>
                    <p>ata evāyaṃ pāṭho rasahṛdayaṭīkāyāṃ caturbhujamiśritair ādṛtaḥ //
                        VRrsṬī_8.64;13</p>
                    <p>naisargikadoṣetaradoṣāṇāṃ vāraṇāya pūrvoktamardanasaṃskāro
                        naisargikadoṣavāraṇāyāyam iti vyavasthāyāḥ sukaratvāt // VRrsṬī_8.64;14</p>
                    <p>evaṃ ca vaṅgāhibhūjakañcukanāśanam iti pāṭho na manorama iti bodhyam //
                        VRrsṬī_8.64;15</p>

                    <p>$</p>
                </div>
                <div type="commentary" n="Bodhinī">
                    <head>Rasaratnasamuccayabodhinī</head>
                    <p>mūrchanamāha mardanāditi // VRrsBo_8.64;1</p>
                    <p>iṣṭabhaiṣajyaiḥ śodhakāditvena abhimatauṣadhaiḥ // VRrsBo_8.64;2</p>
                    <p>naṣṭapiṣṭatvakārakaṃ peṣaṇena svarūpanāśāt yanmūrtibaddhatvam //
                        VRrsBo_8.64;3</p>
                    <p>vaṅgeti // VRrsBo_8.64;4</p>
                    <p>nāgavaṅgādidoṣanāśanam // VRrsBo_8.64;5</p>
                    <p>etattu rasam uddiśya uktaṃ dhātvantarāṇām api svasvadoṣanāśanam iti ādipadena
                        bodhyam // VRrsBo_8.64;6</p>
                </div>
                <div type="text">
                    <note>utthāpana</note>
                    <p>svedātapādiyogena svarūpāpādanaṃ hi yat /</p>
                    <p>tadutthāpanam ityuktaṃ mūrchāvyāpattināśanam // VRrs_8.65 //</p>


                </div>
                <div type="commentary" n="Bodhinī">
                    <head>Rasaratnasamuccayabodhinī</head>
                    <p>utthāpanamāha svedeti // VRrsBo_8.65;1</p>
                    <p>svedaḥ ūrdhvapātanādinā svedanam ātapaḥ raudrasaṃtāpaḥ ādinā mardanādīnām
                        grahaṇam // VRrsBo_8.65;2</p>
                    <p>svarūpāpādanaṃ prakṛtyavasthāpanam // VRrsBo_8.65;3</p>
                    <p>mūrchāvyāpattināśanaṃ mūrchanakriyājanitasvarūpadhvaṃsarūpavipattivāraṇam //
                        VRrsBo_8.65;4</p>

                    <p>$</p>
                </div>
                <div type="commentary" n="Ṭīkā">
                    <head>Rasaratnasamuccayaṭīkā</head>
                    <p>svedeti // VRrsṬī_8.65;1</p>
                    <p>svedaḥ kāñjikayā kṣārāmlalavaṇaiśca dolāyantre svedanam // VRrsṬī_8.65;2</p>
                    <p>ātapayogaḥ kāñjikādimarditarasasya kācapātre sūryatāpasthe dhāraṇam //
                        VRrsṬī_8.65;3</p>
                    <p>ādiśabdena sāgnikacullīsthe kaṭāhe vā pāradasya tasya dhāraṇamityādi //
                        VRrsṬī_8.65;4</p>
                    <p>tena pāradasya mūrchitasya yaccāñcalyatejasvitvagauravaviśiṣṭatvarūpam
                        ātmarūpaṃ tatpratiprāpaṇaṃ tadutthāpanam ityucyate // VRrsṬī_8.65;5</p>
                </div>
                <div type="text">
                    <note>naṣṭapiṣṭi</note>
                    <p>svarūpasya vināśena piṣṭatvād bandhanaṃ hi tat /</p>
                    <p>vidvadbhirnirjitaḥ sūto naṣṭapiṣṭiḥ sa ucyate // VRrs_8.66 //</p>


                </div>
                <div type="commentary" n="Bodhinī">
                    <head>Rasaratnasamuccayabodhinī</head>
                    <p>bandhanamāha svarūpasyeti // VRrsBo_8.66;1</p>
                    <p>piṣṭam iṣṭabhaiṣajyaiḥ peṣaṇaṃ piṣṭamiti bhāvoktaḥ tasya bhāvaḥ //
                        VRrsBo_8.66;2</p>
                    <p>tattvāt svarūpasya vināśena svakīyaśubhratvacapalatvādirūpāpāyena yad
                        rūpāpādanam iti śeṣastad bandhanaṃ vahninānucchidyamānatvaṃ mūrtibaddhatvam
                        iti vā jñeyam iti śeṣaḥ // VRrsBo_8.66;3</p>
                    <p>asyaiva naṣṭapiṣṭir iti saṃjñāntaramāha vidvadbhiriti // VRrsBo_8.66;4</p>
                    <p>nirjito bandhanena naṣṭasvarūpaḥ yadvā nirjito mṛtaḥ sa sūtaḥ vidvadbhir
                        naṣṭapiṣṭir ucyate // VRrsBo_8.66;5</p>
                </div>
                <div type="text">
                    <note>pātana</note>
                    <p>uktauṣadhairmarditapāradasya yantrasthitasyordhvam adhaś ca tiryak /</p>
                    <p>niryātanaṃ pātanasaṃjñam uktaṃ vaṅgāhisamparkajakañcukaghnam // VRrs_8.67
                        //</p>


                </div>
                <div type="commentary" n="Bodhinī">
                    <head>Rasaratnasamuccayabodhinī</head>
                    <p>pātanātrayamāha uktauṣadhairiti // VRrsBo_8.67;1</p>
                    <p>niryātanaṃ śodhanādyarthaṃ yat kadarthanamityarthaḥ // VRrsBo_8.67;2</p>

                    <p>$</p>
                </div>
                <div type="commentary" n="Ṭīkā">
                    <head>Rasaratnasamuccayaṭīkā</head>
                    <p>atha pātanasaṃskārasya lakṣaṇamāha uktauṣadhairiti // VRrsṬī_8.67;1</p>
                    <p>vakṣyamāṇapātanavidhau nirdiṣṭatriphalādibheṣajaiḥ saha marditapāradasya tata
                        ūrdhvapātanādiyantrasthitasya yanniryāpaṇam ūrdhvādhastiryakprāpaṇaṃ tat
                        pātanam ucyate // VRrsṬī_8.67;2</p>
                    <p>tena vaṅganāgajā yaugikadoṣā bhūjādisaptakañcukāśca sarvathā naśyanti //
                        VRrsṬī_8.67;3</p>
                </div>
                <div type="text">
                    <note>rodhana</note>
                    <p>jalasaindhavayuktasya rasasya divasatrayam /</p>
                    <p>sthitir āsthāpanī kumbhe yāsau rodhanamucyate // VRrs_8.68 //</p>


                </div>
                <div type="commentary" n="Bodhinī">
                    <head>Rasaratnasamuccayabodhinī</head>
                    <p>rodhanamāha jaleti // VRrsBo_8.68;1</p>
                    <p>jalasaindhavābhyāṃ saha kumbhamadhye divasatrayaṃ rasasya yā āsthāpanī ā
                        samyak sthāpanī ṣaṇḍhadoṣanāśanapūrvakaṃ svavīrye sthāpanakāriṇī kriyeti
                        śeṣaḥ asau sthitiḥ sthāpanaṃ rodhanamityucyate // VRrsBo_8.68;2</p>
                    <p>idaṃ hi svedanādikriyājanitakadarthanena ṣaṇḍhabhāvaprāptasya rasasya
                        taddoṣanāśapūrvakavīryaprakarṣādhānārthaṃ jñātavyam // VRrsBo_8.68;3</p>
                    <p>granthāntare +asya bodhanam iti saṃjñā nirdiṣṭā // VRrsBo_8.68;4</p>

                    <p>$</p>
                </div>
                <div type="commentary" n="Ṭīkā">
                    <head>Rasaratnasamuccayaṭīkā</head>
                    <p>rodhanaṃ lakṣayati jaleti // VRrsṬī_8.68;1</p>
                    <p>kumbhe vakṣyamāṇe ghaṭayantre // VRrsṬī_8.68;2</p>
                    <p>āpyāyanī puṣṭikarī // VRrsṬī_8.68;3</p>
                    <p>atra saindhavamayamūṣāsaṃpuṭitaṃ kṛtvaikaviṃśatidinaparyantaṃ bhūdharapuṭanaṃ
                        sṛṣṭyambujaiḥ saha mardanaṃ ca kṛtvā tataḥ param iti vākyaśeṣo bodhyaḥ //
                        VRrsṬī_8.68;4</p>
                </div>
                <div type="text">
                    <note>niyamana</note>
                    <p>rodhanāllabdhavīryasya capalatvanivṛttaye /</p>
                    <p>kriyate pārade svedaḥ proktaṃ niyamanaṃ hi tat // VRrs_8.69 //</p>


                </div>
                <div type="commentary" n="Bodhinī">
                    <head>Rasaratnasamuccayabodhinī</head>
                    <p>niyamanamāha rodhanāditi // VRrsBo_8.69;1</p>
                    <p>svedaḥ svedanam // VRrsBo_8.69;2</p>
                    <p>yadyapyatra svedanārthaṃ dravyanirdeśo na kṛtaḥ tathāpi adhyetṝṇāṃ
                        vijñānārthaṃ granthāntaroktaṃ tannirdiśyate tathā ca rasendracintāmaṇau
                        /</p>
                    <p>sarpākṣīciñcikākanyābhṛṅgārakanakāmbubhiḥ /</p>
                    <p>dinaṃ saṃsveditaḥ sūto niyamāt sthiratāṃ vrajet // VRrsBo_8.69;3</p>
                    <p>iti // VRrsBo_8.69;4</p>
                    <p>niyamanaṃ capalatvaparihārapūrvakasthiratvasaṃpādanam // VRrsBo_8.69;5</p>

                    <p>$</p>
                </div>
                <div type="commentary" n="Ṭīkā">
                    <head>Rasaratnasamuccayaṭīkā</head>
                    <p>labdhavīryasya pāradasyeti śeṣaḥ // VRrsṬī_8.69;1</p>
                    <p>svedaḥ pāradagarbhitamūṣāṃ bhūmimadhye gūḍhāṃ kṛtvā bhūmyupari karīṣāgnir
                        ityarthaḥ // VRrsṬī_8.69;2</p>
                </div>
                <div type="text">
                    <note>dīpana</note>
                    <p>dhātupāṣāṇamūlādyaiḥ saṃyukto ghaṭamadhyagaḥ /</p>
                    <p>grāsārthaṃ tridinaṃ svedo dīpanaṃ tanmataṃ budhaiḥ // VRrs_8.70 //</p>


                </div>
                <div type="commentary" n="Bodhinī">
                    <head>Rasaratnasamuccayabodhinī</head>
                    <p>dīpanamāha dhātviti // VRrsBo_8.70;1</p>
                    <p>grāsārthaṃ ghanahemādīnām iti śeṣaḥ // VRrsBo_8.70;2</p>
                    <p>svedaḥ dolāyantre kāñjikādinā rasasya iti śeṣaḥ // VRrsBo_8.70;3</p>
                    <p>dīpanaṃ grāsaśaktisaṃjananakriyāviśeṣaḥ // VRrsBo_8.70;4</p>
                    <p>rasendracintāmaṇikāreṇa dīpanadravyāṇi anyavidhānyuktāni yathā /</p>
                    <p>kāsīsaṃ pañcalavaṇaṃ rājikā maricāni ca /</p>
                    <p>bhūśigrubījam ekatra ṭaṅgaṇena samanvitam // VRrsBo_8.70;5</p>
                    <p>āloḍya kāñjike dolāyantre pākād dinaistribhiḥ /</p>
                    <p>dīpanaṃ jāyate samyak sūtarājasya jāraṇe // VRrsBo_8.70;6</p>
                    <p>athavā citrakadrāvaiḥ kāñjike tridinaṃ pacet // VRrsBo_8.70;7</p>
                    <p>iti // VRrsBo_8.70;8</p>

                    <p>$</p>
                </div>
                <div type="commentary" n="Ṭīkā">
                    <head>Rasaratnasamuccayaṭīkā</head>
                    <p>atha dīpanasaṃskāraṃ lakṣayati dhātupāṣāṇeti // VRrsṬī_8.70;1</p>
                    <p>dhātavastāmrapatrādayaḥ // VRrsṬī_8.70;2</p>
                    <p>pāṣāṇāḥ sphaṭikā mayūratutthakāsīsādayaḥ // VRrsṬī_8.70;3</p>
                    <p>mūlāni sarpākṣyādimūlikāḥ // VRrsṬī_8.70;4</p>
                    <p>ādyaśabdena kṣāralavaṇodakādi grāhyam // VRrsṬī_8.70;5</p>
                    <p>ghaṭamadhyago ghaṭayantramadhyagaḥ pāradastridinaparyantaṃ svedyo bhavati
                        yasmin karmaṇi tad dīpanam iti khyātam // VRrsṬī_8.70;6</p>
                    <p>atha jāraṇāyām ayathābalam ayathākramaṃ ca grāsadānenājīrṇadoṣāt pārade
                        vikriyā syād iti grāsamānavicāro+avaśyaṃ kāryaḥ // VRrsṬī_8.70;7</p>
                </div>
                <div type="text">
                    <note>grāsamāna</note>
                    <p>iyanmānasya sūtasya bhojyadravyātmikā mitiḥ /</p>
                    <p>iyatītyucyate yāsau grāsamānaṃ samīritam // VRrs_8.71 //</p>


                </div>
                <div type="commentary" n="Bodhinī">
                    <head>Rasaratnasamuccayabodhinī</head>
                    <p>grāsamānamāha iyanmānasyeti // VRrsBo_8.71;1</p>
                    <p>iyanmānasya etāvatparimāṇasya sūtasya saṃbandhavivakṣayā ṣaṣṭhī iyanmite sūte
                        ityarthaḥ yā iyatī mitiḥ etāvatparimāṇaṃ bhojyadravyāṇām iti śeṣaḥ iti
                        ucyate bhojyadravyātmikā grasanīyasvarṇādidravyāṇāṃ mānanirdeśarūpā asau
                        uktiḥ grāsamānaṃ samīritam iyanmānaḥ sūtaḥ iyanmānaṃ svarṇādidravyaṃ
                        grasituṃ samarthaḥ evaṃrūpamānanirdeśaḥ grāsamānaṃ jñeyam //
                        VRrsBo_8.71;2</p>

                    <p>$</p>
                </div>
                <div type="commentary" n="Ṭīkā">
                    <head>Rasaratnasamuccayaṭīkā</head>
                    <p>ato grāsamānākhyasaṃskārasya lakṣaṇamāha iyanmānasyeti // VRrsṬī_8.71;1</p>
                    <p>iyacchabdo+atra saṃskāryapāradasya gṛhītamānaviśeṣapalādivācakaḥ //
                        VRrsṬī_8.71;2</p>
                    <p>tādṛśamānamitapāradasyeyaccatuḥṣaṣṭyaṃśādimitābhrakasattvabījādyātmakaṃ
                        dravyaṃ bhakṣaṇāya dattaṃ cet sukhena cīrṇaṃ jīrṇaṃ ca syāditi niścitā yā
                        bījāder mitis tadgrāsamānaṃ khyātam // VRrsṬī_8.71;3</p>
                </div>
                <div type="text">
                    <note>jāraṇā</note>
                    <p>grāsasya cāraṇaṃ garbhe drāvaṇaṃ jāraṇaṃ tathā /</p>
                    <p>iti trirūpā nirdiṣṭā jāraṇā varavārttikaiḥ // VRrs_8.72 //</p>


                </div>
                <div type="commentary" n="Bodhinī">
                    <head>Rasaratnasamuccayabodhinī</head>
                    <p>jāraṇātrayamāha grāsasyeti // VRrsBo_8.72;1</p>
                    <p>grāsasya grāsayogyasya svarṇāderityarthaṃ cāraṇaṃ rasāntaḥ kṣepaṇaṃ garbhe
                        drāvaṇaṃ rasāntaḥ taralībhavanaṃ jāraṇaṃ viḍayantrādiyogena
                        dravībhūtagrāsasya pākaḥ // VRrsBo_8.72;2</p>

                    <p>$</p>
                </div>
                <div type="commentary" n="Ṭīkā">
                    <head>Rasaratnasamuccayaṭīkā</head>
                    <p>atha jāraṇāṃ lilakṣayiṣuḥ prathamaṃ sādhāraṇāṃstadavasthābhedān salakṣaṇān
                        samāsata āha grāsasyeti // VRrsṬī_8.72;1</p>
                    <p>śreṣṭhai rasavārttākuśalaiḥ sarvavidhā jāraṇā trirūpā triprakārā kathitā
                        bhavati // VRrsṬī_8.72;2</p>
                    <p>tatra grāsasya cāraṇaṃ pāradakartṛkagrāsabhakṣaṇakaraṇam // VRrsṬī_8.72;3</p>
                    <p>garbhadrāvaṇaṃ grastabījādeḥ pāradodare drutikaraṇam // VRrsṬī_8.72;4</p>
                    <p>jāraṇaṃ ca pārada ekībhāvo +anantadṛḍhasaṃbandhena // VRrsṬī_8.72;5</p>
                    <p>eṣāṃ lakṣaṇānyanupadaṃ vakṣyati // VRrsṬī_8.72;6</p>
                </div>
                <div type="text">
                    <note>jāraṇa:: subtypes:: grāsa, ...</note>
                    <p>grāsaḥ piṇḍaḥ pariṇāmastisraścākhyāḥ parā punaḥ // VRrs_8.73 //</p>


                </div>
                <div type="commentary" n="Bodhinī">
                    <head>Rasaratnasamuccayabodhinī</head>
                    <p>jāraṇāyā aparaṃ traividhyamāha grāsa iti // VRrsBo_8.73;1</p>
                    <p>grāsaḥ kavalīkaraṇarūpajāraṇā piṇḍaḥ kardamavat piṇḍībhavanarūpajāraṇā //
                        VRrsBo_8.73;2</p>
                    <p>parīṇāmaḥ avasthāntaraprāpaṇarūpajāraṇā // VRrsBo_8.73;3</p>

                    <p>$</p>
                </div>
                <div type="commentary" n="Ṭīkā">
                    <head>Rasaratnasamuccayaṭīkā</head>
                    <p>punarapi jāraṇāyā avasthākṛtanāmāntarāṇi trīṇyāha grāsaḥ piṣṭiḥ parīṇāmaśceti
                        // VRrsṬī_8.73;1</p>
                    <p>tatra grāso grasanam // VRrsṬī_8.73;2</p>
                    <p>piṣṭiḥ svedanamardanāgnyādibhiḥ pāradodare drutagrāsasya pāradasahitasya
                        śuṣkaścūrṇaḥ // VRrsṬī_8.73;3</p>
                    <p>pariṇāmārthastu prāgukta eva // VRrsṬī_8.73;4</p>
                    <p>punar jāraṇā dvividhā bhavati // VRrsṬī_8.73;5</p>
                    <p>samukhā nirmukhā ceti bhedena // VRrsṬī_8.73;6</p>
                </div>
                <div type="text">

                    <p>samukhā nirmukhā ceti jāraṇā dvividhā punaḥ // VRrs_8.74 //</p>
                    <note>nirmukhajāraṇā</note>
                    <p>nirmukhā jāraṇā proktā bījādānena bhāgataḥ // VRrs_8.75 //</p>


                </div>
                <div type="commentary" n="Bodhinī">
                    <head>Rasaratnasamuccayabodhinī</head>
                    <p>tatrādau nirmukhajāraṇāmāha nirmukheti // VRrsBo_8.75;1</p>
                    <p>niḥ nāsti mukhaṃ vakṣyamāṇacatuḥṣaṣṭyaṃśaḥ bījaprakṣeparūpamukhalakṣaṇaṃ
                        yatra jāraṇāyāṃ tādṛśī // VRrsBo_8.75;2</p>
                    <p>bījeti // VRrsBo_8.75;3</p>
                    <p>bhāgataḥ yathābhāgaṃ tattaddravyajāraṇāyāṃ nirdiṣṭabhāgam anatikramya
                        vakṣyamāṇacatuḥṣaṣṭibhāgāt nyūnatayā adhikatayā vā ityarthaḥ bījādānena
                        śuddhasvarṇaraupyātmakabījagrahaṇam // VRrsBo_8.75;4</p>

                    <p>$</p>
                </div>
                <div type="commentary" n="Ṭīkā">
                    <head>Rasaratnasamuccayaṭīkā</head>
                    <p>tatrālpavaktavyatvāt prathamaṃ nirmukhāyā eva lakṣaṇamāha nirmukheti //
                        VRrsṬī_8.75;1</p>
                    <p>catuḥṣaṣṭibhāgamitaṃ bījaṃ prathamaṃ yatra pāradodare na dīyate kiṃtu kevalaṃ
                        śuddhadhātvādigrāsa eva sṛṣṭitrayanīrakaṇāvāsanauṣadhimardanādyupāyair
                        jāryate sā jāraṇā nirmukhetyucyate // VRrsṬī_8.75;2</p>
                    <p>rasoparasādimṛdudravyajāraṇe tasyā upayogaḥ kāryaḥ // VRrsṬī_8.75;3</p>
                </div>
                <div type="text">
                    <note>bīja (def.)</note>
                    <p>śuddhaṃ svarṇaṃ ca rūpyaṃ ca bījam ityabhidhīyate // VRrs_8.76 //</p>


                </div>
                <div type="commentary" n="Ṭīkā">
                    <head>Rasaratnasamuccayaṭīkā</head>
                    <p>mukhakaraṇopayogibījaśabdārthamāha śuddhamiti // VRrsṬī_8.76;1</p>
                    <p>śuddham akṛtrimam uttamaṃ khanijaṃ svarṇaṃ rūpyaṃ vaitacchāstroktaśuddhyā
                        suśuddhaṃ kṛtvātra grāhyam // VRrsṬī_8.76;2</p>
                    <p>etena kṛtrimanirvyūḍhamahābījādivyāvṛttiḥ kṛtā // VRrsṬī_8.76;3</p>
                </div>
                <div type="text">
                    <note>samukhajāraṇā</note>
                    <p>catuḥṣaṣṭyaṃśato bījaprakṣepo mukhamucyate // VRrs_8.77 //</p>
                    <note>samukharasa/-jāraṇā</note>
                    <p>evaṃ kṛte raso grāsalolupo mukhavān bhavet /</p>
                    <p>kaṭhinānyapi lohāni kṣamo bhavati bhakṣitum /</p>
                    <p>iyaṃ hi samukhā proktā jāraṇā mṛgacāriṇā // VRrs_8.78 //</p>


                </div>
                <div type="commentary" n="Ṭīkā">
                    <head>Rasaratnasamuccayaṭīkā</head>
                    <p>uktabījasya yathākramaṃ svarṇotpādārthaṃ raupyajananārthaṃ ca pāradasya
                        catuḥṣaṣṭyaṃśena pāradodare jāraṇārambhe prakṣepaḥ kāryaḥ //
                        VRrsṬī_8.78;1</p>
                    <p>evaṃ kṛte tasmin bīje pāradodare yathāvidhi cīrṇe jīrṇe ca sati pāradaḥ
                        satvaraṃ grāsabhakṣaṇaṃ karotīti śāstre sa raso mukhavānityucyate //
                        VRrsṬī_8.78;2</p>
                    <p>tatkṛtaṃ yat kaṭhinalohādibhakṣaṇaṃ sā jāraṇā samukhetyuktā //
                        VRrsṬī_8.78;3</p>
                    <p>mṛgacāriṇā mṛgasahitaṃ vane carati saṃsāraṃ vihāya viriktena
                        kenacidvaravārtikena // VRrsṬī_8.78;4</p>

                    <p>$</p>
                </div>
                <div type="commentary" n="Bodhinī">
                    <head>Rasaratnasamuccayabodhinī</head>
                    <p>samukhajāraṇām āha evamiti // VRrsBo_8.78;1</p>
                    <p>evaṃ kṛte catuḥṣaṣṭyaṃśato bījaprakṣepe kṛte // VRrsBo_8.78;2</p>
                    <p>mukhavān samukhaḥ // VRrsBo_8.78;3</p>
                    <p>mṛgacāriṇā tadākhyena kenacid rasatantrakṛtā // VRrsBo_8.78;4</p>
                </div>
                <div type="text">
                    <note>rākṣasavaktravat</note>
                    <p>divyauṣadhisamāyogāt sthitaḥ prakaṭakoṣṭhiṣu /</p>
                    <p>bhuñjītākhilalohādyaṃ yo +asau rākṣasavaktravān // VRrs_8.79 //</p>


                </div>
                <div type="commentary" n="Bodhinī">
                    <head>Rasaratnasamuccayabodhinī</head>
                    <p>rākṣasamukharasam āha divyauṣadhīti // VRrsBo_8.79;1</p>
                    <p>divyauṣadhiḥ manaḥśilā // VRrsBo_8.79;2</p>
                    <p>prakaṭakoṣṭhiṣu vivṛtānanakoṣṭhikāyantreṣu // VRrsBo_8.79;3</p>
                    <p>bhuñjīta graset // VRrsBo_8.79;4</p>

                    <p>$</p>
                </div>
                <div type="commentary" n="Ṭīkā">
                    <head>Rasaratnasamuccayaṭīkā</head>
                    <p>atha mahāmukhapāradasya lakṣaṇamāha divyauṣadhīti // VRrsṬī_8.79;1</p>
                    <p>somalatādikāścatuḥṣaṣṭidivyauṣadhyas tatsamāyogas tadrasena kṛtamardanādinā
                        kṛtasaṃskāraḥ // VRrsṬī_8.79;2</p>
                    <p>tena prakāśamūṣāsvapi sthito+agnisahaḥ pārado dhmānena kaṭhinaṃ mṛdu sarvaṃ
                        lohādi yadā bhunakti asau mahāmukhavān ityucyate // VRrsṬī_8.79;3</p>
                </div>
                <div type="text">
                    <note>cāraṇā</note>
                    <p>rasasya jaṭhare grāsakṣapaṇaṃ cāraṇā matā // VRrs_8.80 //</p>


                </div>
                <div type="commentary" n="Bodhinī">
                    <head>Rasaratnasamuccayabodhinī</head>
                    <p>jāraṇābhedacāraṇālakṣaṇamāha rasasyeti // VRrsBo_8.80;1</p>
                    <p>jaṭhare madhye ityarthaḥ grāsakṣapaṇaṃ grāsasya grāsārhalauhādeḥ kṣapaṇaṃ
                        kṣayamāpādanaṃ rasena saha ekīkaraṇamityarthaḥ // VRrsBo_8.80;2</p>

                    <p>$</p>
                </div>
                <div type="commentary" n="Ṭīkā">
                    <head>Rasaratnasamuccayaṭīkā</head>
                    <p>pūrvoktacāraṇādīnāṃ lakṣaṇamāha rasasyeti // VRrsṬī_8.80;1</p>
                </div>
                <div type="text">
                    <note>garbhadruti</note>
                    <p>grastasya drāvaṇaṃ garbhe garbhadrutir udāhṛtā // VRrs_8.81 //</p>
                    <note>bāhyadruti</note>
                    <p>bahireva drutiṃ kṛtvā ghanasattvādikaṃ khalu /</p>
                    <p>jāraṇāya rasendrasya sā bāhyadrutir ucyate // VRrs_8.82 //</p>


                </div>
                <div type="commentary" n="Bodhinī">
                    <head>Rasaratnasamuccayabodhinī</head>
                    <p>garbhadrutiprasaṅgena bāhyadrutim āha bahir iti // VRrsBo_8.82;1</p>
                    <p>bahir eva cullyuparisthakaṭāhādau na tu rasagarbhe ityarthaḥ //
                        VRrsBo_8.82;2</p>
                    <p>ghanasattvādikam abhrasattvādikam atrādipadena svarṇasattvādīnāṃ grahaṇaṃ
                        bodhyam // VRrsBo_8.82;3</p>

                    <p>$</p>
                </div>
                <div type="commentary" n="Ṭīkā">
                    <head>Rasaratnasamuccayaṭīkā</head>
                    <p>bahireva drutīkṛtyeti // VRrsṬī_8.82;1</p>
                    <p>abhrakasattvadrutiḥ prāguktaiva dvitīyādhyāye // VRrsṬī_8.82;2</p>
                    <p>jāraṇāya taptakhalvamadhye dīyata iti vākyaśeṣaḥ // VRrsṬī_8.82;3</p>
                </div>
                <div type="text">
                    <note>druti (substance)</note>
                    <p>nirlepatvaṃ drutatvaṃ ca tejastvaṃ laghutā tathā /</p>
                    <p>asaṃyogaśca sūtena pañcadhā drutilakṣaṇam // VRrs_8.83 //</p>


                </div>
                <div type="commentary" n="Bodhinī">
                    <head>Rasaratnasamuccayabodhinī</head>
                    <p>druteḥ pañcadhābhedānāha nirlepatvamiti // VRrsBo_8.83;1</p>
                    <p>nirlepatvaṃ niḥ niścayena niḥśeṣeṇa vā lepatvaṃ liptatvaṃ drāvāntareṇa saha
                        niḥśeṣeṇa ekībhavanamityarthaḥ yadvā niḥ nirgataḥ lepaḥ liptapadārthaḥ
                        malādiryasmāt tattvaṃ pṛthagbhūtamalādikam ityarthaḥ // VRrsBo_8.83;2</p>
                    <p>drutatvaṃ viśeṣeṇa dravībhavanam // VRrsBo_8.83;3</p>
                    <p>tejastvaṃ svarūpāpekṣayā tejobhūyastvam // VRrsBo_8.83;4</p>
                    <p>laghutā svābhāvikagurutvamapekṣya lāghavam // VRrsBo_8.83;5</p>
                    <p>asaṃyogaśca sūtena pāradena saha pṛthaktayā avasthānam // VRrsBo_8.83;6</p>
                </div>
                <div type="text">
                    <note>druti (process)</note>
                    <p>auṣadhādhmānayogena lohadhātvādikaṃ tathā /</p>
                    <p>saṃtiṣṭhate dravākāraṃ sā drutiḥ parikīrtitā // VRrs_8.84 //</p>
                    <note>jāraṇā (saṃskāra)</note>
                    <p>drutagrāsaparīṇāmo viḍayantrādiyogataḥ /</p>
                    <p>jāraṇetyucyate tasyāḥ prakārāḥ santi koṭiśaḥ // VRrs_8.85 //</p>


                </div>
                <div type="commentary" n="Bodhinī">
                    <head>Rasaratnasamuccayabodhinī</head>
                    <p>jāraṇābhedajāraṇāmāha druteti // VRrsBo_8.85;1</p>
                    <p>viḍaḥ vakṣyamāṇalakṣaṇalakṣitaḥ yantraṃ koṣṭhikādikaṃ tadādiyogataḥ
                        atrādipadena mūṣāpuṭādīnāṃ grahaṇaṃ drutasya garbhe taralitasya grāsasya
                        svarṇādeḥ parīṇāmaḥ paripākaḥ svātmani abhedarūpeṇa pariṇamanam //
                        VRrsBo_8.85;2</p>
                    <p>rasendracintāmaṇau tu jāraṇā hi pātanagālanavyatirekeṇa
                        ghanahemādigrāsapūrvakaṃ pūrvāvasthāpannatvam ityanena yat prakārāntaraṃ
                        jāraṇālakṣaṇamuktaṃ tat cāraṇākhyajāraṇābhiprāyeṇa bodhyam //
                        VRrsBo_8.85;3</p>

                    <p>$</p>
                </div>
                <div type="commentary" n="Ṭīkā">
                    <head>Rasaratnasamuccayaṭīkā</head>
                    <p>atha jāraṇālakṣaṇam āha drutagrāseti // VRrsṬī_8.85;1</p>
                    <p>biḍayantrādiyogena pāradodare dravībhūtasya grāsasya bījāder yaḥ
                        parīṇāmo+avināśidṛḍhatarasaṃbandhena pāradena sahaikībhāvaḥ sā
                        jāraṇetyucyate // VRrsṬī_8.85;2</p>
                    <p>tasyāḥ prakārāḥ koṭiśo+atibahavaḥ santi // VRrsṬī_8.85;3</p>
                    <p>yantrādīnāṃ bahuvidhatvāt // VRrsṬī_8.85;4</p>
                    <p>te ca prakārāḥ
                        patrajāraṇāsattvajāraṇādrutijāraṇābījajāraṇāmahābījajāraṇāsiddhabījajāraṇāsadhūmajāraṇānirdhūmajāraṇābālajāraṇāvṛddhajāraṇābaddhajāraṇābhūcarījāraṇākhecarījāraṇāprabhṛtayo
                        rasārṇavādau savistaraṃ bodhyāḥ // VRrsṬī_8.85;5</p>
                    <p>*
                        dolāyantrasomānalayantracakrarājayantravālukāyantrajalakūrmayantrasthalakūrmayantramūṣāprabhṛtīni
                        jāraṇayantrādīni vidyāt // VRrsṬī_8.85;6</p>
                    <p>taptakhalve mardanaṃ tu sarvatra prākkāryam eva // VRrsṬī_8.85;7</p>
                    <p>ādiśabdena ṣaḍbindukīṭasahitamardanasṛṣṭitrayādisaṃgrahāḥ //
                        VRrsṬī_8.85;8</p>
                </div>
                <div type="text">
                    <note>viḍa</note>
                    <p>kṣārairamlaiśca gandhādyair mūtraiśca paṭubhis tathā /</p>
                    <p>rasagrāsasya jīrṇārthaṃ tadviḍaṃ parikīrtitam // VRrs_8.86 //</p>
                    <note>rañjana</note>
                    <p>susiddhabījadhātvādijāraṇena rasasya hi /</p>
                    <p>pītādirāgajananaṃ rañjanaṃ parikīrtitam // VRrs_8.87 //</p>


                </div>
                <div type="commentary" n="Ṭīkā">
                    <head>Rasaratnasamuccayaṭīkā</head>
                    <p>ato+abhrapattrajāraṇottaraṃ rāgasaṃskāraṃ lakṣayati susiddhabījeti //
                        VRrsṬī_8.87;1</p>
                    <p>susiddhaṃ yathāvidhi sādhitaṃ yad bījam abhrakasattvadhātvādicūrṇaṃ
                        tajjāraṇena pāradasya yā bījadhātvādyanurūpā varṇotpattis tad rañjanam //
                        VRrsṬī_8.87;2</p>
                    <p>tatra bījasādhanavidhistu siddhabījalakṣaṇavyākhyāyāṃ prāgukta eva //
                        VRrsṬī_8.87;3</p>
                    <p>jāraṇāvidhistu triṃśattame+adhyāye sphuṭībhaviṣyati // VRrsṬī_8.87;4</p>
                    <p>ādiśabdo maṇirasoparasādiparigrahaḥ // VRrsṬī_8.87;5</p>
                    <p>rāgadravyodāharaṇaṃ vidhiśca rasahṛdaye // VRrsṬī_8.87;6</p>
                    <p>yathā /</p>
                    <p>jīrṇābhrako rasendro darśayati ghanānurūpiṇīṃ chāyām /</p>
                    <p>kṛṣṇāṃ raktāṃ pītāṃ sītāṃ tathā saṃkarairmiśrām // VRrsṬī_8.87;7</p>
                    <p>tathā /</p>
                    <p>krāmati tīkṣṇena rasastīkṣṇena ca jīryate kṣaṇādgrāsaḥ /</p>
                    <p>hemno yonistīkṣṇaṃ rāgān gṛhṇāti tīkṣṇena // VRrsṬī_8.87;8</p>
                    <p>tadapi ca daradena hataṃ hatvā vā mākṣikeṇa ravisahitam /</p>
                    <p>vāsitamapi vāsanayā ghanavaccāryaṃ ca jāryaṃ ca /</p>
                    <p>vāsanayā vāsanauṣadhena vāsitaṃ bhāvitamityarthaḥ // VRrsṬī_8.87;9</p>
                    <p>tathā /</p>
                    <p>kāntaṃ vā tīkṣṇaṃ vā kāñcīṃ vā vajrasasyakādīnām /</p>
                    <p>ekatamaṃ sarvaṃ vā rasarañjane saṃkaro+apīṣṭaḥ // VRrsṬī_8.87;10</p>
                    <p>kāñcīṃ svarṇamākṣikam // VRrsṬī_8.87;11</p>
                    <p>ādiśabdena hīrakacapalādaya upadhātavaścaikatra militā apīṣṭāḥ //
                        VRrsṬī_8.87;12</p>
                    <p>kuṭile balamadhikaṃ rāgastīkṣṇe tu pannage snehaḥ // VRrsṬī_8.87;13</p>
                    <p>rāgasnehabalāni tu kamale śaṃsanti dhātuvidaḥ // VRrsṬī_8.87;14</p>

                    <p>$</p>
                </div>
                <div type="commentary" n="Bodhinī">
                    <head>Rasaratnasamuccayabodhinī</head>
                    <p>rañjanamāha susiddheti // VRrsBo_8.87;1</p>
                    <p>śodhitasvarṇaraupyābhyāṃ tathā jīrṇatāmrādiyogena kriyāviśeṣam āśritya
                        rasasya yat pītādirāgajananam ityanvayaḥ // VRrsBo_8.87;2</p>
                </div>
                <div type="text">
                    <note>sāraṇā</note>
                    <p>sūte satailayantrasthe svarṇādikṣepaṇaṃ hi yat /</p>
                    <p>vedhādhikyakaraṃ lohe sāraṇā sā prakīrtitā // VRrs_8.88 //</p>


                </div>
                <div type="commentary" n="Ṭīkā">
                    <head>Rasaratnasamuccayaṭīkā</head>
                    <p>sāraṇālakṣaṇamāha sūta iti // VRrsṬī_8.88;1</p>
                    <p>sāraṇākhyatailenārdhāṃśaṃ saṃbhṛtaṃ yat sāraṇāyantraṃ tatra sthite pārade yat
                        svarṇādikṣepaṇaṃ svarṇādibījanāgavaṅgānāṃ yat kṣepaṇaṃ
                        vedhādhikyasiddhyarthaṃ kriyate sā sāraṇeti rasaśāstra uktā //
                        VRrsṬī_8.88;2</p>
                    <p>pratisāraṇānusāraṇeti ca tadbhedau // VRrsṬī_8.88;3</p>
                    <p>uktaṃ caitad rasahṛdaye /</p>
                    <p>sāritavartitasūtaḥ samānabījena milati yaḥ sāryaḥ /</p>
                    <p>dviguṇena pratīsāryaḥ sa cānusāryaśca triguṇena // VRrsṬī_8.88;4</p>
                    <p>iti // VRrsṬī_8.88;5</p>
                    <p>dviguṇamapi suvarṇameva // VRrsṬī_8.88;6</p>
                    <p>vedhādhikyaṃ vedho bhittvāntaḥpraveśaḥ so+adhiko bhavati // VRrsṬī_8.88;7</p>
                    <p>pāradasya tāmradalādau śarīrasthadhātvādiṣu ca sarvato vyāptiḥ //
                        VRrsṬī_8.88;8</p>
                    <p>sāraṇātailaṃ pañcamādhyāyavyākhyāyāṃ prāguktameva // VRrsṬī_8.88;9</p>
                    <p>yantrādhyāye sāraṇāyantraṃ sāraṇāvidhiśca sphuṭībhaviṣyati //
                        VRrsṬī_8.88;10</p>

                    <p>$</p>
                </div>
                <div type="commentary" n="Bodhinī">
                    <head>Rasaratnasamuccayabodhinī</head>
                    <p>sāraṇāmāha sūte iti // VRrsBo_8.88;1</p>
                    <p>satailayantrasthe tailapūrṇāndhamūṣāmadhyasthite sūte rase yat
                        svarṇādikṣepaṇaṃ svarṇādiprakṣepaḥ lohe tāmrādau ityarthaḥ vedhādhikyakaraṃ
                        vedhasya svarṇādijananarūpavedhaśakteḥ ādhikyakaram ātiśayyajanakam //
                        VRrsBo_8.88;2</p>
                    <p>uktaṃ ca rasendracintāmaṇau /</p>
                    <p>atha sāraṇocyate // VRrsBo_8.88;3</p>
                    <p>andhamūṣā tu kartavyā gostanākārasaṃnibhā // VRrsBo_8.88;4</p>
                    <p>saiva chidrānvitā madhye gambhīrā sāraṇocitā // VRrsBo_8.88;5</p>
                    <p>asyām eva mūṣāyāṃ tattailam apagatakalkavimalam āpūryam asminnadhikam
                        adhastād drutabījaprakṣepasamakālam eva samāvarjanīyaḥ sūtavarastadanu sadyo
                        mūṣānanam ācchādanīyam // VRrsBo_8.88;6</p>
                    <p>etat tailāktakhaṇḍagranthibandhena aruṇāsitabījābhyām aśvanāsārakarmaṇā
                        militaścet sāritaḥ samyak saṃyamitaḥ vijñātavyaḥ // VRrsBo_8.88;7</p>
                    <p>sāraṇārthaṃ tailamapi tatraivānveṣṭavyaṃ vistarabhayānnoddhṛtam iti //
                        VRrsBo_8.88;8</p>
                </div>
                <div type="text">
                    <note>vedha</note>
                    <p>vyavāyibheṣajopeto dravye kṣipto rasaḥ khalu /</p>
                    <p>vedha ityucyate tajjñaiḥ sa cānekavidhaḥ smṛtaḥ // VRrs_8.89 //</p>


                </div>
                <div type="commentary" n="Bodhinī">
                    <head>Rasaratnasamuccayabodhinī</head>
                    <p>sāraṇālakṣaṇe vedhādhikyakaram ityuktaṃ kastāvat vedha ityapekṣāyāmāha
                        vyavāyīti nāgavallīkumārikādhustūrādivyavāyiguṇavadbheṣajasaṃyuktaḥ
                        ityarthaḥ // VRrsBo_8.89;1</p>
                    <p>vyavāyilakṣaṇaṃ śārṅgadhare yathā /</p>
                    <p>pūrvaṃ vyāpyākhilaṃ kāyaṃ tataḥ pākaṃ ca gacchati /</p>
                    <p>vyavāyi tadyathā bhaṅgā phenaṃ cāhisamudbhavam /</p>
                    <p>iti // VRrsBo_8.89;2</p>
                    <p>dravye svarṇādirūpeṇa pariṇinamayiṣau lohe // VRrsBo_8.89;3</p>

                    <p>$</p>
                </div>
                <div type="commentary" n="Ṭīkā">
                    <head>Rasaratnasamuccayaṭīkā</head>
                    <p>atha krāmaṇasya dravyasya sarvadā vedhasahopayogitvena samāsato
                        viśeṣaṇamukhena krāmaṇalakṣaṇasahitaṃ vedhalakṣaṇam ekena ślokenāha
                        vyavāyīti // VRrsṬī_8.89;1</p>
                    <p>dravye śatavedhādau yathābhāgaṃ gṛhīte mūṣāyāṃ drute kṛte prataptamātre vā
                        tāmrarajatādau sādhyadravye kṣipto rasaḥ pārado yasmin karmaṇi sa vedha
                        ityucyate // VRrsṬī_8.89;2</p>
                    <p>sa ca pāradaḥ kīdṛśaḥ // VRrsṬī_8.89;3</p>
                    <p>vyavāyibheṣajopetaḥ // VRrsṬī_8.89;4</p>
                    <p>yat sevitamātraṃ tatkṣaṇa eva śarīrāntaḥsthasarvadhātuṣu sahasā
                        sabāhyābhyantaraṃ vyāpnoti paścāt pākaṃ prāpnoti tadvyavāyi
                        krāmaṇetyaparaparyāyaṃ ca bodhyam // VRrsṬī_8.89;5</p>
                    <p>tādṛśabheṣajopeto yogavāhī pārado+api sevitaścet sahasā sarvaṃ dehaṃ sāntaraṃ
                        vyāpnoti na kevalaṃ koṣṭha eva sthitiṃ karoti // VRrsṬī_8.89;6</p>
                    <p>na vā dhātuṣu kathaṃcit prāpto+api bahiḥ saṃlagna eva tiṣṭhatīti //
                        VRrsṬī_8.89;7</p>
                    <p>lohāntaḥ praviśed yena dravyayogena pāradaḥ /</p>
                    <p>sadyas tatkrāmaṇam iti kathitaṃ rasasiddhidam /</p>
                    <p>iti krāmaṇalakṣaṇapārthakyena bodhyam // VRrsṬī_8.89;8</p>
                </div>
                <div type="text">
                    <note>vedhabhedāḥ</note>
                    <p>lepaḥ kṣepaśca kuntaśca dhūmākhyaḥ śabdasaṃjñakaḥ // VRrs_8.90 //</p>
                    <note>lepavedha</note>
                    <p>lepanaṃ kurute lohaṃ svarṇaṃ vā rajataṃ tathā /</p>
                    <p>lepavedhaḥ sa vijñeyaḥ puṭamatra ca saurakam // VRrs_8.91 //</p>


                </div>
                <div type="commentary" n="Bodhinī">
                    <head>Rasaratnasamuccayabodhinī</head>
                    <p>teṣu lepavedhalakṣaṇamāha lepanamiti // VRrsBo_8.91;1</p>
                    <p>lepanaṃ vedhasāmarthyāpādakakriyāviśeṣasiddharasenety āśayaḥ //
                        VRrsBo_8.91;2</p>
                    <p>atra lepavedhe // VRrsBo_8.91;3</p>
                    <p>saurakaṃ puṭaṃ dadyāditi śeṣaḥ sūryapakvaṃ kuryādityarthaḥ //
                        VRrsBo_8.91;4</p>

                    <p>$</p>
                </div>
                <div type="commentary" n="Ṭīkā">
                    <head>Rasaratnasamuccayaṭīkā</head>
                    <p>atha vedhabhedānāha lepa iti // VRrsṬī_8.91;1</p>
                    <p>lepeneti // VRrsṬī_8.91;2</p>
                    <p>yasminvedhe pārado lepena lohaṃ pattrīkṛtaṃ tīkṣṇatāmrādi svarṇaṃ karoti
                        rajataṃ vā karoti sa lepavedha ityuktaḥ // VRrsṬī_8.91;3</p>
                    <p>atra lepottaraṃ varṇotkarṣārthaṃ yat puṭaṃ deyaṃ bhavati tat puṭaṃ saukaraṃ
                        varāhapuṭaṃ kāryam // VRrsṬī_8.91;4</p>
                    <p>asmin saṃskāre jīrṇacaturthāṃśārdhāṃśasamādibhāgair jīrṇabīja eva sārito rasa
                        upayoktavyaḥ // VRrsṬī_8.91;5</p>
                </div>
                <div type="text">
                    <note>kṣepavedha</note>
                    <p>prakṣepaṇaṃ drute lohe vedhaḥ syātkṣepasaṃjñitaḥ // VRrs_8.92 //</p>


                </div>
                <div type="commentary" n="Bodhinī">
                    <head>Rasaratnasamuccayabodhinī</head>
                    <p>kṣepavedhalakṣaṇamāha prakṣepaṇamiti // VRrsBo_8.92;1</p>
                    <p>galitasvarṇetaralauhe rasaprakṣepeṇa yat suvarṇīkaraṇaṃ sa kṣepākhyavedho
                        jñeyaḥ // VRrsBo_8.92;2</p>

                    <p>$</p>
                </div>
                <div type="commentary" n="Ṭīkā">
                    <head>Rasaratnasamuccayaṭīkā</head>
                    <p>atha kṣepavedham āha prakṣepaṇam iti // VRrsṬī_8.92;1</p>
                    <p>dhmānena mūṣāyāṃ lohe tāmrādau drute sati krāmaṇadravyakalkasahitasya
                        pāradasya yat prakṣepaṇaṃ sa vedhaḥ kṣepa iti khyātaḥ // VRrsṬī_8.92;2</p>
                    <p>atra pakṣāntaram apyuktaṃ rasasāre krāmaṇakalkasahitalohe dhāmyamāne kevalaṃ
                        pāradaṃ kṣipettatreti // VRrsṬī_8.92;3</p>
                </div>
                <div type="text">
                    <note>kuntavedha</note>
                    <p>saṃdaṃśadhṛtasūtena drutadravyāhṛtiśca yā /</p>
                    <p>suvarṇatvādikaraṇaṃ kuntavedhaḥ sa ucyate // VRrs_8.93 //</p>


                </div>
                <div type="commentary" n="Bodhinī">
                    <head>Rasaratnasamuccayabodhinī</head>
                    <p>kuntavedhamāha saṃdaṃśeti // VRrsBo_8.93;1</p>
                    <p>saṃdaṃśaḥ sāṃḍāśī iti khyātaḥ saṃdaṃśayantreṇa mūrtibaddhasūtaṃ dhṛtvā
                        drutalauhe nimajjanena tatsamparkāt svarṇādirūpeṇa pariṇatasya lauhasya
                        yadāharaṇaṃ sa kuntavedhasaṃjñako jñeyaḥ // VRrsBo_8.93;2</p>
                </div>
                <div type="text">
                    <note>dhūmavedha</note>
                    <p>vahnau dhūmāyamāne +antaḥ prakṣiptarasadhūmataḥ /</p>
                    <p>svarṇādyāpādanaṃ lohe dhūmavedhaḥ sa ucyate // VRrs_8.94 //</p>


                </div>
                <div type="commentary" n="Bodhinī">
                    <head>Rasaratnasamuccayabodhinī</head>
                    <p>dhūmavedhamāha vahnāviti // VRrsBo_8.94;1</p>
                    <p>sadhūmavahnimadhye vedhasamartharasanikṣepeṇa yo dhūmaḥ nirgacchati
                        tatsamparkād yat kiṃcillohasya svarṇādirūpeṇa yā pariṇatiḥ sa dhūmavedhaḥ //
                        VRrsBo_8.94;2</p>
                    <p>$</p>
                </div>
                <div type="commentary" n="Ṭīkā">
                    <head>Rasaratnasamuccayaṭīkā</head>
                    <p>dhūmavedhalakṣaṇamāha vahnāviti // VRrsṬī_8.94;1</p>
                    <p>dhūmāyamāne vahnāvantarmūṣāntaḥsthatadvahnimadhye prakṣipto yo rasaḥ pāradas
                        tatsaṃbandhidhūmasyordhvasthāpitatāmrādipatre saṃparkād yat
                        svarṇarajatāpādanaṃ sa dhūmavedha ityabhidhīyate // VRrsṬī_8.94;2</p>
                </div>
                <div type="text">
                    <note>śabdavedha</note>
                    <p>mukhasthitarasenālpalohasya dhamanāt khalu /</p>
                    <p>svarṇarūpyatvajananaṃ śabdavedhaḥ sa kīrtitaḥ // VRrs_8.95 //</p>


                </div>
                <div type="commentary" n="Bodhinī">
                    <head>Rasaratnasamuccayabodhinī</head>
                    <p>śabdavedhamāha mukheti // VRrsBo_8.95;1</p>
                    <p>dhamanāt śabdoccāraṇādityarthaḥ phutkārādityartho vā // VRrsBo_8.95;2</p>
                    <p>dhama dhvāne ityasmāt lyuḥ // VRrsBo_8.95;3</p>
                    <p>mukhamadhye vedhasamartharasaguṭikāṃ saṃsthāpya puro lauhakhaṇḍam ekaṃ dhṛtvā
                        śabdoccāraṇe kṛte phutkāre datte vā tat lauhakhaṇḍaṃ svarṇādirūpeṇa
                        pariṇatam // VRrsBo_8.95;4</p>
                    <p>dhamanāt ityatra damanāt iti pāṭhe mukhamadhye vedhasamartharasaguṭikāṃ
                        saṃsthāpya kṣudralauhakhaṇḍaṃ tannimne nidhāya ca pīḍane kṛte
                        adhaḥsthalauhakhaṇḍaṃ yatra vedhe svarṇādirūpeṇa pariṇamet sa śabdavedhaḥ
                        ityarthaḥ // VRrsBo_8.95;5</p>
                </div>
                <div type="text">
                    <note>udghāṭana</note>
                    <p>siddhadravyasya sūtena kāluṣyādinivāraṇam /</p>
                    <p>prakāśanaṃ ca varṇasya tadudghāṭanam īritam // VRrs_8.96 //</p>


                </div>
                <div type="commentary" n="Bodhinī">
                    <head>Rasaratnasamuccayabodhinī</head>
                    <p>udghāṭanam āha siddhadravyasyeti // VRrsBo_8.96;1</p>
                    <p>siddhadravyasya mṛtalauhāder ityarthaḥ sūtena
                        kriyāviśeṣaniṣpannasūtasaṃyogena yat kāluṣyādinivāraṇaṃ mālinyādiproñchanaṃ
                        varṇasya ca prakāśanam aujjvalyasaṃpādanaṃ yadvā sūtena sūtasaṃyogena
                        siddhadravyasya māritalohādeḥ kāluṣyādinivāraṇaṃ yayā kriyayā
                        dravyāntarasaṃyogajanitamālinyādināśanaṃ syādityevaṃ yojanīyam //
                        VRrsBo_8.96;2</p>
                    <p>siddhadravyasya sūtena ityatra siddhadravyeṇa sūtasya iti pāṭhe
                        mṛtalauhādisaṃyogadvārā sūtasya yat kāluṣyādinivāraṇam ityarthaḥ //
                        VRrsBo_8.96;3</p>

                    <p>$</p>
                </div>
                <div type="commentary" n="Ṭīkā">
                    <head>Rasaratnasamuccayaṭīkā</head>
                    <p>sūtena sabāhyābhyantaravyāptyaikībhūtasya siddhadravyasya
                        suvarṇatvādiprāptasya tāmrādilohātmakadravyasya tadekībhūtasūtasya ca
                        yathāsambhavaṃ yat kāluṣyādi tannivārakaṃ daśāṃśena yaccūrṇaprakṣepādi karma
                        tad udghāṭanam itīritam // VRrsṬī_8.96;1</p>
                    <p>kāluṣyaṃ malasaṃkīrṇatvam // VRrsṬī_8.96;2</p>
                    <p>ādiśabdena chattritvapataṅgitvadurdrāvitvadurmelitvādidoṣaḥ saṃgrāhyaḥ //
                        VRrsṬī_8.96;3</p>
                </div>
                <div type="text">
                    <note>svedana</note>
                    <p>kṣārāmlairauṣadhaiḥ sārddhaṃ bhāṇḍaṃ ruddhvātiyatnataḥ /</p>
                    <p>bhūmau nikhanyate yatnātsvedanaṃ saṃprakīrtitam // VRrs_8.97 //</p>


                </div>
                <div type="commentary" n="Bodhinī">
                    <head>Rasaratnasamuccayabodhinī</head>
                    <p>svedanamāha kṣārāmlairiti // VRrsBo_8.97;1</p>
                    <p>auṣadhaiḥ svedanīyauṣadhaiḥ // VRrsBo_8.97;2</p>
                    <p>bhāṇḍaṃ rasapūrṇabhāṇḍamityarthaḥ // VRrsBo_8.97;3</p>
                    <p>atra uṣṇavīryaiḥ kṣārāmlaiḥ saha bhūmyadhaḥsthāpanena taduṣmaṇā anagnisvedo
                        bodhyaḥ // VRrsBo_8.97;4</p>

                    <p>$</p>
                </div>
                <div type="commentary" n="Ṭīkā">
                    <head>Rasaratnasamuccayaṭīkā</head>
                    <p>sāraṇottaraṃ rasāyanaṃ kartuṃ kāmayamānena sādhakena pāradasya kartavyau
                        svedasaṃnyāsākhyasaṃskārau lakṣayati kṣārāmlairiti // VRrsṬī_8.97;1</p>
                    <p>auṣadhair bhṛṅgarāṅmuṇḍī viṣṇukrāntā ityādibhiḥ svedalakṣaṇavarṇanāvasare
                        prāguktaiḥ // VRrsṬī_8.97;2</p>
                    <p>taiśca sārdhaṃ saha pāradaṃ bhāṇḍamadhye pidhānasaṃdhirodhanādiyatnena
                        ruddhvā tadbhāṇḍaṃ bhūmimadhye nikhanyate yasmin karmaṇi tat svedanaṃ
                        saṃprakīrtitam // VRrsṬī_8.97;3</p>
                </div>
                <div type="text">
                    <note>saṃnyāsa</note>
                    <p>rasasyauṣadhayuktasya bhāṇḍaruddhasya yatnataḥ /</p>
                    <p>mandāgniyutacullyantaḥ kṣepaḥ saṃnyāsa ucyate // VRrs_8.98 //</p>


                </div>
                <div type="commentary" n="Bodhinī">
                    <head>Rasaratnasamuccayabodhinī</head>
                    <p>saṃnyāsam āha rasasyeti // VRrsBo_8.98;1</p>
                    <p>auṣadhayuktasya kṣārāmlauṣadhayuktasyetyarthaḥ // VRrsBo_8.98;2</p>
                    <p>mandāgniyutacullyantaḥ mṛdvagniviśiṣṭacullīmadhye na tu tīvrāgniyutacullyām
                        ityarthaḥ // VRrsBo_8.98;3</p>

                    <p>$</p>
                </div>
                <div type="commentary" n="Ṭīkā">
                    <head>Rasaratnasamuccayaṭīkā</head>
                    <p>athauṣadhayuktasya pāradasya mṛnmayabhāṇḍasaṃpuṭitasya
                        mandavahniyuktacullīmadhye kṣiptvā yat puṭanaṃ sa saṃnyāsa ityucyate //
                        VRrsṬī_8.98;1</p>
                </div>
                <div type="text">
                    <note>svedanasaṃnyāsaguṇāḥ</note>
                    <p>dvāvetau svedasaṃnyāsau rasarājasya niścitam /</p>
                    <p>guṇaprabhāvajanakau śīghravyāptikarau tathā // VRrs_8.99 //</p>
                    <p>rasanigamamahābdheḥ somadevaḥ samantāt sphuṭataraparibhāṣānāmaratnāni hṛtvā
                        /</p>
                    <p>vyaracayadatiyatnāttairimāṃ kaṇṭhamālāṃ kalayatu bhiṣagagryo maṇḍanārthaṃ
                        sabhāyām // VRrs_8.100 //</p>
                    <p>bhavetpaṭhitavāro+ayamadhyāyo rasavādinām /</p>
                    <p>rasakarmāṇi kurvāṇo na sa muhyati kutracit // VRrs_8.101 //</p>
                </div>

            </div>
            <div type="adhyāya">
                <head>Adhyāya 9</head>
                <div type="text">
                    <p>atha yantrāṇi vakṣyante rasatantrāṇyaśeṣataḥ /</p>
                    <p>samālocya samāsena somadevena sāmpratam // VRrs_9.1 //</p>
                    <p>svedādikarma nirmātuṃ vārttikendraiḥ prayatnataḥ /</p>
                    <note>yantra:: nirukti</note>
                    <p>yantryate pārado yasmāttasmādyantramiti smṛtam // VRrs_9.2 //</p>
                    <note>dolāyantra</note>
                    <p>dravadravyeṇa bhāṇḍasya pūritārdhodakasya ca /</p>
                    <p>mukhasyobhayato dvāradvayaṃ kṛtvā prayatnataḥ // VRrs_9.3 //</p>
                    <p>tayostu nikṣiped daṇḍaṃ tanmadhye rasapoṭalīm /</p>
                    <p>baddhvā tu svedayedetaddolāyantramiti smṛtam // VRrs_9.4 //</p>


                </div>
                <div type="commentary" n="Bodhinī">
                    <head>Rasaratnasamuccayabodhinī</head>
                    <p>dolāyantramāha dravadravyeṇeti // VRrsBo_9.4;1</p>
                    <p>dravadravyeṇa kāñjikādisvedanadravyeṇa // VRrsBo_9.4;2</p>
                    <p>mukhasyeti // VRrsBo_9.4;3</p>
                    <p>bhāṇḍakandharāyāḥ prāntadvaye chidradvayaṃ kṛtvetyarthaḥ // VRrsBo_9.4;4</p>
                    <p>tayoḥ chidrayoḥ // VRrsBo_9.4;5</p>
                    <p>tanmadhye daṇḍamadhye // VRrsBo_9.4;6</p>
                    <p>svedanārheṇa kāñjikādinā kenacit draveṇa bhāṇḍārdhamāpūrya
                        bhāṇḍakandharāprāntadvaye chidradvayaṃ kṛtvā tanmadhye daṇḍamekaṃ nidhāya
                        tasmin rasapoṭṭalīṃ baddhvā ca evaṃ lambayet yathā bhāṇḍasthadrave sā
                        nimajjet paraṃ tu bhāṇḍam na spṛśediti niṣkarṣaḥ // VRrsBo_9.4;7</p>
                </div>
                <div type="text">
                    <note>svedanīyantra</note>
                    <p>sāmbusthālīmukhe baddhavastre pākyaṃ niveśayet /</p>
                    <p>pidhāya pacyate yatra svedanīyantramucyate // VRrs_9.5 //</p>


                </div>
                <div type="commentary" n="Ṭīkā">
                    <head>Rasaratnasamuccayaṭīkā</head>
                    <p>atha patrapuṣpādīnāmatimṛdudravyāṇāṃ svalpasvedārthaṃ yantrāntaramāha
                        sāmbusthālīti // VRrsṬī_9.5;1</p>
                    <p>sthālīṃ caturthāṃśajalena pūritodarāṃ jalenārdhapūritodarāṃ vā kṛtvā tasyā
                        mukham ā samantād vastreṇa baddhaṃ yathā syāttathā mukhābaddhe vastre pākyaṃ
                        svedyam atikomalaṃ dravyaṃ vinikṣipya nyubjaśarāvādinā pidhāyācchādya yatra
                        pacyate tat svedanīyantramityucyate // VRrsṬī_9.5;2</p>
                    <p>asyaiva yantrasya kandukasaṃjñāṃ vakṣyati // VRrsṬī_9.5;3</p>
                </div>
                <div type="text">
                    <note>pātanāyantra</note>
                    <p>aṣṭāṅgulaparīṇāhamānāhena daśāṅgulam /</p>
                    <p>caturaṅgulakotsedhaṃ toyādhāraṃ galādadhaḥ // VRrs_9.6 //</p>
                    <p>adhobhāṇḍe mukhaṃ tasya bhāṇḍasyopari vartinaḥ /</p>
                    <p>ṣoḍaśāṅgulavistīrṇapṛṣṭhasyāsye praveśayet // VRrs_9.7 //</p>
                    <p>pārśvayor mahiṣīkṣīracūrṇamaṇḍūraphāṇitaiḥ /</p>
                    <p>liptvā viśoṣayetsaṃdhiṃ jalādhāre jalaṃ kṣipet /</p>
                    <p>cullyām āropayed etat pātanāyantramucyate // VRrs_9.8 //</p>


                </div>
                <div type="commentary" n="Ṭīkā">
                    <head>Rasaratnasamuccayaṭīkā</head>
                    <p>athordhvapātanāyantramāha aṣṭāṅguleti // VRrsṬī_9.8;1</p>
                    <p>atha nyubjasthāpyasya viśālapṛṣṭhasya mṛtpātrasyāṅgulād adho
                        +aṅgulamitapṛṣṭhabhāgād adhobhāge toyādhāraḥ kāryaḥ // VRrsṬī_9.8;2</p>
                    <p>katham // VRrsṬī_9.8;3</p>
                    <p>aṣṭāṅgulaparīṇāham aṣṭāṅgulagarbhavistāraṃ yathā syāttathā //
                        VRrsṬī_9.8;4</p>
                    <p>tathānāhena bandhena saha daśāṅgulaṃ yathā syāttathā bandha ālavālaṃ
                        tatpradeśaṃ saṃgṛhya daśāṅgulavistāram ityarthaḥ // VRrsṬī_9.8;5</p>
                    <p>evaṃ ca bandhasthaulyam aṅguladvayamitaṃ garbhavistāraścāṣṭāṅgulamitaḥ kārya
                        ityavatiṣṭhate // VRrsṬī_9.8;6</p>
                    <p>na ha bandhane // VRrsṬī_9.8;7</p>
                    <p>caturaṅgulocchrāyaṃ yathā syāttathā toyādhāraḥ pṛṣṭhe kārya ityarthaḥ //
                        VRrsṬī_9.8;8</p>
                    <p>tādṛśādhāraviśiṣṭasya ṣoḍaśāṅgulavistīrṇapṛṣṭhasyoparivartinastasya
                        bhāṇḍasyāsye+adho bhāṇḍamukhaṃ praveśayet // VRrsṬī_9.8;9</p>
                    <p>tato mukhapārśvayormahiṣīkṣīrādibhiḥ saṃdhiṃ liptvā viśoṣayet //
                        VRrsṬī_9.8;10</p>
                    <p>cūrṇaḥ sudhā śvetaṃ lepadravyamityarthaḥ // VRrsṬī_9.8;11</p>
                    <p>pātanāyantramīritam // VRrsṬī_9.8;12</p>
                    <p>ūrdhvapātanāyantramuktamityarthaḥ // VRrsṬī_9.8;13</p>

                    <p>$</p>
                </div>
                <div type="commentary" n="Bodhinī">
                    <head>Rasaratnasamuccayabodhinī</head>
                    <p>pātanāyantrasya svarūpamāha aṣṭāṅguleti // VRrsBo_9.8;1</p>
                    <p>parīṇāhaḥ vistāraḥ paridhiriti yāvat // VRrsBo_9.8;2</p>
                    <p>ānāhaḥ aunnatyaṃ dairghyamiti yāvat // VRrsBo_9.8;3</p>
                    <p>utsedhaḥ upacitiḥ sthaulyamiti yāvat // VRrsBo_9.8;4</p>
                </div>
                <div type="text">
                    <note>adhaḥpātanayantra</note>
                    <p>athordhvabhājane liptasthāpitasya jale sudhīḥ /</p>
                    <p>dīptair vanopalaiḥ kuryādadhaḥ pātaṃ prayatnataḥ // VRrs_9.9 //</p>


                </div>
                <div type="commentary" n="Ṭīkā">
                    <head>Rasaratnasamuccayaṭīkā</head>
                    <p>adhaḥpātanayantramāha asyordhveti // VRrsṬī_9.9;1</p>
                    <p>jalādhāravihīnasya vaiparītyena jale sthāpitasyāsyoktayantrasya saṃbandhi yad
                        ūrdhvabhājanaṃ tatra liptasthāpitasya lepaṃ kṛtvā sthāpitasya pāradasya
                        yantropari dīptairvanopalairadhaḥpātaṃ kuryāt // VRrsṬī_9.9;2</p>
                    <p>ityetad adhaḥpātanāyantram abhihitam // VRrsṬī_9.9;3</p>

                    <p>$</p>
                </div>
                <div type="commentary" n="Bodhinī">
                    <head>Rasaratnasamuccayabodhinī</head>
                    <p>adhaḥpātanāyantre pātanakramamāha atheti /</p>
                    <p>atha uktarītyā yantranirmāṇānantaram ūrdhvabhājane
                        uparisthādhomukhabhāṇḍodare ityarthaḥ ādau liptaṃ paścāt sthāpitaṃ tasya
                        liptasthāpitasya rasasyeti śeṣaḥ jale adhobhāṇḍasthite iti śeṣaḥ dīptaiḥ
                        vanotpalaiḥ vanyakarīṣāgnibhiḥ // VRrsBo_9.9;1</p>
                </div>
                <div type="text">
                    <note>kacchapayantra</note>
                    <p>jalapūrṇapātramadhye dattvā ghaṭakharparaṃ suvistīrṇam /</p>
                    <p>tadupari viḍamadhyagataḥ sthāpyaḥ sūtaḥ kṛtaḥ koṣṭhyām // VRrs_9.10 //</p>
                    <p>laghulohakaṭorikayā kṛtaṣaṇmṛtsaṃdhilepayācchādya /</p>
                    <p>pūrvoktaghaṭakharparamadhye +aṅgāraiḥ khadirakolabhavaiḥ // VRrs_9.11 //</p>
                    <p>svedanato mardanataḥ kacchapayantrasthito raso jarati /</p>
                    <p>agnibalenaiva tato garbhe dravanti sarvasattvāni // VRrs_9.12 //</p>


                </div>
                <div type="commentary" n="Ṭīkā">
                    <head>Rasaratnasamuccayaṭīkā</head>
                    <p>kacchapayantraṃ dvividhaṃ jalakacchapaṃ sthalakacchapaṃ ca //
                        VRrsṬī_9.12;1</p>
                    <p>tatredānīṃ jalakacchapamāha jalapūrṇeti // VRrsṬī_9.12;2</p>
                    <p>ghaṭakharparaṃ khaṇḍitamukhaṃ sacchidraṃ ghaṭakhaṇḍamuttānaṃ dattvā tadupari
                        koṣṭhīṃ mūṣāṃ chidre kiṃcitpraviṣṭabudhnāṃ nīrāviyoginīmuttānāṃ sudṛḍhaṃ
                        niścalaṃ saṃsthāpya koṣṭhīmabhitaḥ kuḍyaṃ vidadhyāt // VRrsṬī_9.12;3</p>
                    <p>koṣṭhyāṃ biḍaṃ tanmadhye pāradaṃ ca dattvā sa samyaksthāpyaḥ //
                        VRrsṬī_9.12;4</p>
                    <p>tato laghulohakaṭorikayā nyubjayā taṃ pāradaṃ koṣṭhyāmācchādya mṛtkarpaṭādinā
                        saṃdhiṃ ruddhvā tadghaṭakharparam aṅgāraiḥ karīṣādimiśraiḥ pūrṇaṃ kuryāt
                        pūrṇaṃ tad ghaṭakharparam aṅgāraiḥ karīṣatuṣamiśraiḥ // VRrsṬī_9.12;5</p>
                    <p>garbhadravantīti sthāne garbhadrutiḥ sarvalohānāmiti pāṭhaḥ //
                        VRrsṬī_9.12;6</p>
                    <p>evaṃ rītyā kacchapayantrasthaḥ pāradaḥ svedanato vahnitāpena mardanato
                        biḍādinā saha pākāvasare tatraiva jātena mardanena drutaṃ grāsaṃ tridinaṃ
                        jarati // VRrsṬī_9.12;7</p>
                    <p>evaṃ caitadyantraṃ garbhadrutipūrvakaṃ jāraṇopayogīti bhāvaḥ //
                        VRrsṬī_9.12;8</p>
                    <p>atra jalapūrṇapātraṃ bhūmāveva nikhātaṃ kṛtvā tanmukhe sacchidramuttānaṃ
                        śarāvaṃ dattvā tatra chidre nīrāviyoginīṃ mūṣāṃ kācavilepitāṃ dhṛtvā tatra
                        pāradasyādhastādupariṣṭācca gandhakaṃ dattvā pidhāyoparyupalāgninā gandhakaṃ
                        jārayanti kecit // VRrsṬī_9.12;9</p>
                    <p>kiṃcaitadghaṭakaśarāve chidrasaṃsthitāṃ pakvamūṣāṃ kṛtvā
                        tasyāmaṣṭāṃśabiḍāvṛtaṃ pāradaṃ dhṛtvā lohapātryāṃ saṃruddhaṃ mudritaṃ ca
                        kṛtvā taduparyaṣṭāṅgulamānāṃ vālukāṃ vinikṣipya haṭhāttadupari dhmānena
                        dhmātaṃ tadgarbhasambhūtaṃ rasaṃ māyūrapittaliptaṃ kāñcanaṃ grāsayantīti //
                        VRrsṬī_9.12;10</p>
                    <p>sthalakūrmayantraṃ tu kiṃcidgartāyukte bhūtale tathaiva ghaṭakharparaṃ
                        nyubjaṃ nidhāya saṃdhilepādi kṛtvā tadupari sarvataḥ pārśvabhāge ca puṭaṃ
                        dadyāditi // VRrsṬī_9.12;11</p>
                    <p>tatra gartāyāṃ vanasūraṇādikandodare biḍaṃ tanmadhye sagrāsaṃ pāradaṃ dattvā
                        tatkandaśakalenaivācchādya mṛtkarpaṭādināveṣṭya saṃśoṣya dhārayet //
                        VRrsṬī_9.12;12</p>
                    <p>pṛṣṭhe cāgniṃ saṃtataṃ dinatrayaṃ dadyāt // VRrsṬī_9.12;13</p>
                    <p>antarāntarā kandaparivartanaṃ kāryaṃ yathā kando na dahyeta //
                        VRrsṬī_9.12;14</p>
                    <p>evaṃ sthalakūrmayantreṇa jāraṇam vidadhyāditi // VRrsṬī_9.12;15</p>
                    <p>kande dagdhaprāye sati anyatrānyatra kande pūrvavattaṃ pāradaṃ dhṛtvā pācayet
                        // VRrsṬī_9.12;16</p>
                </div>
                <div type="text">
                    <note>dīpikāyantra</note>
                    <p>kacchapayantrāntargatamṛnmayapīṭhasthadīpikāsaṃsthaḥ /</p>
                    <p>yasminnipatati sūtaḥ proktaṃ taddīpikāyantram // VRrs_9.13 //</p>


                </div>
                <div type="commentary" n="Bodhinī">
                    <head>Rasaratnasamuccayabodhinī</head>
                    <p>dīpikāyantramāha kacchapeti // VRrsBo_9.13;1</p>
                    <p>vakṣyamāṇakacchapayantramadhyavartimṛnmayaghaṭakharpararūpapīṭhopari
                        pradīpamekam saṃsthāpya tatra sūtaṃ sthāpayet kacchapayantrādhaḥ vahniṃ ca
                        dadyāt evaṃ pradīpasthasūtaḥ kacchapayantre patati tat dīpikākhyaṃ yantraṃ
                        jñeyam // VRrsBo_9.13;2</p>

                    <p>$</p>
                </div>
                <div type="commentary" n="Ṭīkā">
                    <head>Rasaratnasamuccayaṭīkā</head>
                    <p>atha dīpikāyantramāha kacchapayantreti // VRrsṬī_9.13;1</p>
                    <p>jalapūrṇapātramadhye ghaṭakalaśamuttānaṃ nidhāya tatra koṣṭhīmakṛtvā
                        tatsthāne mṛnmayapīṭhaṃ kṛtvā tatra dīpikāṃ nidhāya dīpaṃ prajvālya
                        nāgasvarṇabījasahitaṃ gandhakamanaḥśilāharītālasahitaṃ ca pāradaṃ mardanena
                        piṣṭīkṛtaṃ poṭalikāyāṃ baddhvā kacchapākāranyubjamṛtpātrodare tailamagnāṃ
                        tāṃ poṭalīṃ dīpajvālopari yathā syāttathāvalambitāṃ baddhvā tannyubjaṃ
                        pātraṃ nyubjaṃ nidhāya dīpoṣmaṇā nāgaṃ bhakṣayitvā pārado jalapātre+adhaḥ
                        patati yasmin yantre taddīpikāyantramuktam // VRrsṬī_9.13;2</p>
                    <p>nāgajāraṇārthasya yantrasyopayogo bodhyaḥ // VRrsṬī_9.13;3</p>
                    <p>tato jīrṇanāgaṃ pāradaṃ bhasmamūṣāyāṃ dhmānena viyuktaṃ nāgaṃ kṛtvā
                        tasminrase sādhakāvarabījaṃ jārayantīti // VRrsṬī_9.13;4</p>
                    <p>dīpikāsaṃstho dīpikopari samyaksthita ityarthaḥ // VRrsṬī_9.13;5</p>
                </div>
                <div type="text">
                    <note>ḍekīyantra</note>
                    <p>bhāṇḍakaṇṭhādadhaś chidre veṇunālaṃ vinikṣipet /</p>
                    <p>kāṃsyapātradvayaṃ kṛtvā sampuṭaṃ jalagarbhitam // VRrs_9.14 //</p>
                    <p>nalikāsyaṃ tatra yojyaṃ dṛḍhaṃ taccāpi kārayet /</p>
                    <p>yuktadravyairvinikṣiptaḥ pūrvaṃ tatra ghaṭe rasaḥ // VRrs_9.15 //</p>
                    <p>agninā tāpito nālāttoye tasminpatatyadhaḥ /</p>
                    <p>yāvaduṣṇaṃ bhavet sarvaṃ bhājanaṃ tāvadeva hi /</p>
                    <p>jāyate rasasaṃdhānaṃ ḍekīyantramitīritam // VRrs_9.16 //</p>


                </div>
                <div type="commentary" n="Bodhinī">
                    <head>Rasaratnasamuccayabodhinī</head>
                    <p>ḍekīyantramāha bhāṇḍakaṇṭhāditi // VRrsBo_9.16;1</p>
                    <p>bhāṇḍasya kaṇṭhanimne chidramekaṃ vidhāya tatra vaṃśanirmitaṃ nalamekaṃ
                        saṃyojya sthāpayet // VRrsBo_9.16;2</p>
                    <p>anyacca jalapūrṇakāṃsyapātradvayena saṃpuṭamekaṃ kṛtvā
                        bhāṇḍakaṇṭhasthanalāgraṃ tatra praveśya dṛḍhaṃ sandhirodhaṃ kuryāt //
                        VRrsBo_9.16;3</p>
                    <p>tato bhāṇḍamadhye nirdiṣṭadravyaiḥ saha rasaṃ kṣiptvā agnijvālā deyā tena
                        nālacchidrānusārī rasaḥ kāṃsyapātramadhyasthajale patati //
                        VRrsBo_9.16;4</p>
                    <p>evaṃ yāvat sarvaṃ pātraṃ uṣṇaṃ bhavet tāvat kuryāt // VRrsBo_9.16;5</p>
                    <p>rasasaṃdhānaṃ rasanirgamanam ityarthaḥ // VRrsBo_9.16;6</p>

                    <p>$</p>
                </div>
                <div type="commentary" n="Ṭīkā">
                    <head>Rasaratnasamuccayaṭīkā</head>
                    <p>atha ḍhekīyantramāha bhāṇḍakaṇṭhāditi // VRrsṬī_9.16;1</p>
                    <p>adhaśchidra upakaṇṭhaṃ kṛte chidre jalagarbhitaṃ svāduśītajalagarbhitam //
                        VRrsṬī_9.16;2</p>
                    <p>yuktadravyaiḥ śuddhiyogyaiḥ kāñjikādibhiḥ pātanopayogidravaiśca saha saṃyukto
                        raso ghaṭe sacchidropakaṇṭhe vahnisthite mṛnmayaghaṭe pūrvaṃ vinikṣiptaḥ
                        kāryaḥ // VRrsṬī_9.16;3</p>
                    <p>bhājanaṃ sampuṭaghaṭakam adhobhājanam uṣṇaṃ yāvadbhaved ghaṭe tāvadagniḥ
                        kārya ityarthaḥ // VRrsṬī_9.16;4</p>
                    <p>rasasaṃdhānaṃ pāradasya samyagādhānaṃ sthāpanamityarthaḥ // VRrsṬī_9.16;5</p>
                    <p>etadyantrasamaṃ degayantraṃ rasasāre+abhihitam /</p>
                    <p>bṛhadbhāṇḍaṃ samādāya kukṣau ca chidrasaṃyutam /</p>
                    <p>bhāṇḍe kācaghaṭīṃ kṣiptvā mukhaṃ chidre niyojayet // VRrsṬī_9.16;6</p>
                    <p>tadāsye kācanālaṃ syāttacca nālamadhomukham /</p>
                    <p>ruddhvā tadā tayoḥ saṃdhimardhaṃ ca nālakaṃ dihet // VRrsṬī_9.16;7</p>
                    <p>bhāṇḍaṃ vālukayāpūrya tasya dvāraṃ nirudhya ca /</p>
                    <p>vahneḥ prajvālanaṃ tāvadyāvattannālakaṃ dravet // VRrsṬī_9.16;8</p>
                    <p>śītaṃ yantraṃ samuttārya ghaṭīṃ prakṣālayettataḥ /</p>
                    <p>drāvaṃ kṣiptvā punardadyātpunaḥ pāko vidhīyate // VRrsṬī_9.16;9</p>
                    <p>evaṃ raṅgadrutiḥ proktā degayantre+atiśobhanā /</p>
                    <p>tālo nāgaḥ śilācauraḥ śulvo haṃsaśca gandhakaḥ // VRrsṬī_9.16;10</p>
                    <p>ete raṅgaṃ vimuñcanti vidrumaṃ gairikaṃ tathā /</p>
                    <p>vālukādegayantreṇa picchakeśā dravanti ca // VRrsṬī_9.16;11</p>
                    <p>iti // VRrsṬī_9.16;12</p>
                </div>
                <div type="text">
                    <note>jāraṇāyantra</note>
                    <p>lohamūṣādvayaṃ kṛtvā dvādaśāṅgulamānataḥ /</p>
                    <p>īṣacchidrānvitāmekāṃ tatra gandhakasaṃyutām // VRrs_9.17 //</p>
                    <p>mūṣāyāṃ rasayuktāyām anyasyāṃ tāṃ praveśayet /</p>
                    <p>toyaṃ syātsūtakasyādha ūrdhvādho vahnidīpanam // VRrs_9.18 //</p>


                </div>
                <div type="commentary" n="Bodhinī">
                    <head>Rasaratnasamuccayabodhinī</head>
                    <p>jāraṇāyantramāha lohetyādi dvābhyām // VRrsBo_9.18;1</p>
                    <p>vitastimānaṃ lauhamayamūṣādvayaṃ nirmāya tayorīṣacchidrānvitāyām ekasyāṃ
                        mūṣāyāṃ gandhakaṃ saṃsthāpayet tataḥ rasagarbhāyāmanyasyāṃ mūṣāyāṃ pūrvoktāṃ
                        sagandhakamūṣāṃ praveśya sūtagarbhamūṣādho jalaṃ sthāpayitvā ūrdhvādhaśca
                        vahniṃ prajvālayediti // VRrsBo_9.18;2</p>
                </div>
                <div type="text">
                    <note>jāraṇāyantra (2)</note>
                    <p>rasonakarasaṃ bhadre yatnato vastragālitam /</p>
                    <p>dāpayetpracuraṃ yatnādāplāvya rasagandhakau // VRrs_9.19 //</p>
                    <p>sthālikāyāṃ pidhāyordhvaṃ sthālīmanyāṃ dṛḍhāṃ kuru /</p>
                    <p>saṃdhiṃ vilepayedyatnānmṛdā vastreṇa caiva hi // VRrs_9.20 //</p>
                    <p>sthālyantare kapotākhyaṃ puṭaṃ karṣāgninā sadā /</p>
                    <p>yantrasyādhaḥ karīṣāgniṃ dadyāttīvrāgnimeva vā // VRrs_9.21 //</p>
                    <p>evaṃ tu tridinaṃ kuryāttato yantraṃ vimocayet /</p>
                    <p>taptodake taptacullyāṃ na kuryācchītalāṃ kriyām // VRrs_9.22 //</p>
                    <p>na tatra kṣīyate sūto na ca gacchati kutracit /</p>
                    <p>anena ca krameṇaiva kuryādgandhakajāraṇam // VRrs_9.23 //</p>
                    <note>vidyādharayantra</note>
                    <p>yantraṃ vidyādharaṃ jñeyaṃ sthālīdvitayasampuṭāt /</p>
                    <p>cullīṃ caturmukhīṃ kṛtvā yantrabhāṇḍaṃ niveśayet // VRrs_9.24 //</p>
                    <p>tatrauṣadhaṃ vinikṣipya nirundhyādbhāṇḍakānanam /</p>
                    <p>yantraṃ vidyādharaṃ nāma tantrajñaiḥ parikīrtitam // VRrs_9.25 //</p>


                </div>
                <div type="commentary" n="Bodhinī">
                    <head>Rasaratnasamuccayabodhinī</head>
                    <p>vidyādharayantramāha yantramiti // VRrsBo_9.25;1</p>
                    <p>sthālīdvitayasampuṭāt haṇḍikādvayakṛtapuṭaviśeṣāt // VRrsBo_9.25;2</p>
                    <p>tadeva vivṛṇoti cullīmiti // VRrsBo_9.25;3</p>
                    <p>adhobhāṇḍe auṣadhaṃ nikṣipya bhāṇḍāntareṇa mukhaṃ pidhāya cullyāṃ
                        caturmukhyāṃ saṃsthāpya ca jvālā deyā // VRrsBo_9.25;4</p>
                    <p>koṣṭhīyantramiti saṃjñāntaramasya // VRrsBo_9.25;5</p>
                    <p>granthāntare tu vidyādharayantralakṣaṇam anyavidhaṃ tattu agre svayameva
                        vakṣyati // VRrsBo_9.25;6</p>

                    <p>$</p>
                </div>
                <div type="commentary" n="Ṭīkā">
                    <head>Rasaratnasamuccayaṭīkā</head>
                    <p>vidyādharayantramāha // VRrsṬī_9.25;1</p>
                    <p>tatra prathamaṃ tatsvarūpaṃ samāsata uktvānantaraṃ savistaramāha yantramiti
                        // VRrsṬī_9.25;2</p>
                    <p>sthālīdvitayasaṃpuṭāditi // VRrsṬī_9.25;3</p>
                    <p>samasthūlānāmeva saṃpuṭaṃ bhavati na tu mahadatyalpayoriti //
                        VRrsṬī_9.25;4</p>
                    <p>iti vakṣyamāṇaḥ sthālīyantrādasyākṛtiviśeṣaḥ sphuṭīkṛtaḥ // VRrsṬī_9.25;5</p>
                    <p>atha vistareṇāha cullīṃ caturmukhīmiti // VRrsṬī_9.25;6</p>
                    <p>sarvatra sāmyenāgnipravṛttyarthaṃ caturmukhīm ityuktam // VRrsṬī_9.25;7</p>
                    <p>tatra yantrabhāṇḍaṃ niveśayet // VRrsṬī_9.25;8</p>
                    <p>nirundhyāt // VRrsṬī_9.25;9</p>
                    <p>nyubjamukhena pātrāntareṇa saṃpuṭet // VRrsṬī_9.25;10</p>
                    <p>etadyantram vidyādharanāmnā śāstre parikīrtitam // VRrsṬī_9.25;11</p>
                    <p>asyopayogastu saumyavīryadravyāṇāṃ mṛdvagninā pākārthaṃ bodhyaḥ //
                        VRrsṬī_9.25;12</p>
                    <p>ata eva vakṣyati pañcadaśādhyāye kanakasundararase dattvā vidyādhare yantre
                        puṭedāraṇyakopalairiti // VRrsṬī_9.25;13</p>
                </div>
                <div type="text">
                    <note>somānalayantra</note>
                    <p>ūrdhvaṃ vahniradhaścāpo madhye tu rasasaṃgrahaḥ /</p>
                    <p>somānalam idaṃ proktaṃ jārayedgaganādikam // VRrs_9.26 //</p>


                </div>
                <div type="commentary" n="Bodhinī">
                    <head>Rasaratnasamuccayabodhinī</head>
                    <p>somānalayantramāha ūrdhvamiti // VRrsBo_9.26;1</p>
                    <p>gaganādikam abhrādikam // VRrsBo_9.26;2</p>
                    <p>sthālīmadhye rasamūṣāṃ saṃsthāpya śarāveṇa mukhaṃ pidhāya mṛdvastreṇa sandhiṃ
                        liptvā ca jalapūrṇasthālyantaropari sthālīṃ tāṃ sthāpayet śarāvopari
                        karīṣāgniṃ ca dadyād iti // VRrsBo_9.26;3</p>

                    <p>$</p>
                </div>
                <div type="commentary" n="Ṭīkā">
                    <head>Rasaratnasamuccayaṭīkā</head>
                    <p>atha somānalayantraṃ samāsata āha ūrdhvaṃ vahniriti // VRrsṬī_9.26;1</p>
                    <p>madhya iti // VRrsṬī_9.26;2</p>
                    <p>adhaḥpātre jalaṃ tadupari uttānaṃ śarāvādi dattvā tatra laghumūṣāmuttānāṃ
                        dhṛtvā tanmadhye biḍaṃ biḍamadhye sagrāsaṃ pāradaṃ ca dattvā dṛḍhaṃ
                        pidhānena pidhāya tadupari kharparaṃ dattvā tatrāgnir deyaḥ //
                        VRrsṬī_9.26;3</p>
                    <p>iti vidhinā gaganasattvādikaṃ jārayediti // VRrsṬī_9.26;4</p>
                    <p>etadeva yantraṃ sanābhinālaṃ kṛtvāgnimadho dattvā nābhimadhye pāradaṃ
                        sagrāsaṃ dattvā jārayediti prakārāntareṇa rasasāre +abhihitam //
                        VRrsṬī_9.26;5</p>
                    <p>tathā ca tatpāṭhaḥ /</p>
                    <p>somānalasya yantrasya nābhimadhye rasaṃ kṣipet /</p>
                    <p>dattvāṣṭāṃśaṃ biḍaṃ nābhiṃ kiṃcidamlena pūrayet // VRrsṬī_9.26;6</p>
                    <p>kṣārāmlaṃ tryūṣaṇaṃ mūtraṃ rājikā śigru citrakam /</p>
                    <p>nālaṃ prapūrayed ebhir nābheścopari sādhakaḥ // VRrsṬī_9.26;7</p>
                    <p>dadyādupari yantrasya sacchidraṃ samabudhnakam /</p>
                    <p>chidre ca dorakaṃ baddhvā amlaiḥ kharparapūraṇam // VRrsṬī_9.26;8</p>
                    <p>rasopari patedbinduḥ stokaṃ stokaṃ punaḥ punaḥ /</p>
                    <p>yantrādhaḥ sthāpayedagnim ahorātratrayaṃ budhaḥ // VRrsṬī_9.26;9</p>
                    <p>tridinair jīryate grāsaṃ sūtako nātra saṃśayaḥ /</p>
                    <p>iti // VRrsṬī_9.26;10</p>
                    <p>sacchidraṃ samabudhnakamiti kharparasya viśeṣaṇam // VRrsṬī_9.26;11</p>
                    <p>nālaṃ tu kṣārādipūritaṃ kṛtvā kharparacchidrasaṃmukham evocchritaṃ kāryamiti
                        bhāvaḥ // VRrsṬī_9.26;12</p>
                    <p>etadeva yantraṃ nābhirahitaṃ kṛtvā vaiparītyenāgnijalasthāpanena
                        prāptāgnīṣomākhyaṃ pāradabandhakaraṃ bhavatītyapi tadgranthe evābhihitam
                        /</p>
                    <p>athādho+agniruparyāpo madhye deyo raseśvaraḥ /</p>
                    <p>agnīṣomākhyayantreṇa badhyate saptarātrataḥ // VRrsṬī_9.26;13</p>
                    <p>iti // VRrsṬī_9.26;14</p>
                </div>
                <div type="text">
                    <note>garbhayantra</note>
                    <p>garbhayantraṃ pravakṣyāmi piṣṭikābhasmakārakam /</p>
                    <p>caturaṅguladīrghāṃ ca tryaṅgulonmitavistarām // VRrs_9.27 //</p>
                    <p>mṛnmayīṃ sudṛḍhāṃ mūṣāṃ vartulaṃ kārayenmukham /</p>
                    <p>loṇasya viṃśatirbhāgā bhāga ekastu gugguloḥ // VRrs_9.28 //</p>
                    <p>suślakṣṇaṃ peṣayitvā tu vāraṃ vāraṃ punaḥ punaḥ /</p>
                    <p>mūṣālepaṃ dṛḍhaṃ kṛtvā lavaṇārdhamṛdambubhiḥ // VRrs_9.29 //</p>
                    <p>karṣet tuṣāgninā bhūmau svedayenmṛdu mānavit /</p>
                    <p>ahorātraṃ trirātraṃ vā rasendro bhasmatāṃ vrajet // VRrs_9.30 //</p>


                </div>
                <div type="commentary" n="Bodhinī">
                    <head>Rasaratnasamuccayabodhinī</head>
                    <p>garbhayantramāha garbhayantramiti // VRrsBo_9.30;1</p>
                    <p>piṣṭikā naṣṭapiṣṭīkṛtaḥ rasaḥ ityarthaḥ // VRrsBo_9.30;2</p>
                    <p>loṇasya lavaṇasya loṇasya ityatra lohasya iti pāṭhāntaraṃ na yuktaṃ
                        lavaṇārdhamṛdambubhiḥ iti vakṣyamāṇavākyavirodhāt // VRrsBo_9.30;3</p>
                    <p>atra vāraṃ vāramiti padaṃ peṣayitvā tathā punaḥ punariti padaṃ
                        mūṣālepamityanena yojanīyam // VRrsBo_9.30;4</p>
                    <p>lavaṇārdhamṛdambubhiriti sahārthe tṛtīyā tena lavaṇārdhamṛdambubhiḥ saha
                        loṇaguggulū peṣayitvā iti tathā viṃśatibhāgalavaṇāpekṣayā mṛdo+ardhatvamiti
                        ca bodhyam // VRrsBo_9.30;5</p>
                    <p>karṣet ātape śoṣayet // VRrsBo_9.30;6</p>

                    <p>$</p>
                </div>
                <div type="commentary" n="Ṭīkā">
                    <head>Rasaratnasamuccayaṭīkā</head>
                    <p>atha garbhayantraṃ pratijānīte garbhayantramiti // VRrsṬī_9.30;1</p>
                    <p>yatra sarvaṃ yantraṃ bhūmyudara evāvasthitaṃ vidadhyāt tadgarbhayantraṃ nāma
                        // VRrsṬī_9.30;2</p>
                    <p>tadeva spaṣṭīkaroti caturaṅguleti // VRrsṬī_9.30;3</p>
                    <p>caturaṅguladīrghādilakṣaṇāṃ mūṣāṃ vidhāya tanmukhaṃ vartulaṃ kārayet //
                        VRrsṬī_9.30;4</p>
                    <p>samyak pidhānasaṃdhānārthaṃ yathoktabhāgaṃ lohakiṭṭaguggulayor gṛhītvā
                        bhāgatrayaṃ mṛdo gṛhītvaikabhāgātmakaṃ lavaṇaṃ gṛhītvā sarvametajjalena
                        saṃmardya tena mūṣāṃ sāntarbahirvilipya tatra dhātvādikṛtapiṣṭikāṃ saṃbhṛtya
                        samyak pidhāya bhūmimadhyagāṃ gajapuṭaparyāptāṃ gartāṃ
                        karīṣamiśratuṣairardhapūritāṃ kṛtvā tatra mūṣāṃ dhṛtvā tadupari
                        garākaṇṭhadaghnaṃ karīṣatuṣaireva sampūryāvaśiṣṭagartāṃ mṛttikayā
                        sampūryāntarvāyupraveśārthaṃ kiṃcidaṅgulīsamaṃ chidraṃ vidhāyāgniṃ dattvā
                        svedayet // VRrsṬī_9.30;5</p>
                    <p>evaṃ nirvāṇāgnituṣādiyuktyā niṣkāsya punastuṣādipūraṇādisarvamantarāntarā
                        kuryādahorātraparyantaṃ trirātraparyantaṃ veti // VRrsṬī_9.30;6</p>
                    <p>atra govarapuṭaṃ bhūmāveva deyam // VRrsṬī_9.30;7</p>
                    <p>taduktaṃ rasarājasundare // VRrsṬī_9.30;8</p>
                    <p>cūrṇīkṛtakarīṣāgnau bhūmāveva tu yatpuṭam /</p>
                    <p>dīyate tattu kṛtibhirgovaraṃ samudāhṛtam // VRrsṬī_9.30;9</p>
                    <p>iti // VRrsṬī_9.30;10</p>
                </div>
                <div type="text">
                    <note>haṃsapāka</note>
                    <p>kharparaṃ sikatāpūrṇaṃ kṛtvā tasyopari nyaset /</p>
                    <p>aparaṃ kharparaṃ tatra śanair mṛdvagninā pacet // VRrs_9.31 //</p>
                    <p>pañcakṣāraistathā mūtrair lavaṇaṃ ca viḍaṃ tataḥ /</p>
                    <p>haṃsapākaṃ samākhyātaṃ yantraṃ tad vārttikottamaiḥ // VRrs_9.32 //</p>
                    <note>vālukāyantra</note>
                    <p>sarasāṃ gūḍhavaktrāṃ mṛdvastrāṅgulaghanāvṛtām /</p>
                    <p>śoṣitāṃ kācakalaśīṃ triṣu bhāgeṣu pūrayet // VRrs_9.33 //</p>
                    <p>bhāṇḍe vitastigambhīre vālukāsupratiṣṭhitā /</p>
                    <p>tadbhāṇḍaṃ pūrayettribhiranyābhiravaguṇṭhayet // VRrs_9.34 //</p>
                    <p>bhāṇḍavaktraṃ maṇikayā saṃdhiṃ limpen mṛdā pacet /</p>
                    <p>cullyāṃ tṛṇasya cādāhān maṇikāpṛṣṭhavartinaḥ /</p>
                    <p>etaddhi vālukāyantraṃ tadyantraṃ lavaṇāśrayam // VRrs_9.35 //</p>


                </div>
                <div type="commentary" n="Bodhinī">
                    <head>Rasaratnasamuccayabodhinī</head>
                    <p>vālukāyantramāha sarasāmiti // VRrsBo_9.35;1</p>
                    <p>sarasāṃ pāradagarbhām // VRrsBo_9.35;2</p>
                    <p>gūḍhavaktrāṃ saṃkīrṇamukhīm // VRrsBo_9.35;3</p>
                    <p>mṛditi // VRrsBo_9.35;4</p>
                    <p>mṛdvastreṇa mṛlliptavastreṇa aṅgulaghanaṃ aṅgulamānotsedhaṃ yathā tathā
                        āvṛtām // VRrsBo_9.35;5</p>
                    <p>triṣu bhāgeṣu pūrayet pācyarasādinā kācakalasyāḥ bhāgatrayaṃ pūrayedityarthaḥ
                        // VRrsBo_9.35;6</p>
                    <p>triṣu bhāgeṣviti avacchede saptamī // VRrsBo_9.35;7</p>
                    <p>bhāṇḍe ityatra kācakalasīṃ sthāpayediti śeṣaḥ // VRrsBo_9.35;8</p>
                    <p>vālukābhiḥ kiyān bhāgaḥ pūrayitavya ityapekṣāyāmāha tadbhāṇḍamiti //
                        VRrsBo_9.35;9</p>
                    <p>tribhirityatra // VRrsBo_9.35;10</p>
                    <p>bhāgairiti śeṣaḥ // VRrsBo_9.35;11</p>
                    <p>tṛtīyā cātra abhede bhāṇḍasya bhāgatrayamityarthaḥ pūrayet vālukayeti śeṣaḥ
                        anyābhiḥ vālukābhirityarthaḥ avaśiṣṭāṃśaṃ pūrayediti śeṣaḥ //
                        VRrsBo_9.35;12</p>
                    <p>avaguṇṭhayedityasya maṇikayā ityanena sambandhaḥ maṇikayā śarāveṇa //
                        VRrsBo_9.35;13</p>
                    <p>ayamarthaḥ saṃkīrṇamukhīṃ kācakūpikāṃ mṛdvastreṇāṅgulotsedhamālipya śoṣayitvā
                        ca tasyā bhāgatrayaṃ rasenāpūrayet tato vitastipramāṇagabhīre vālukayā
                        tribhāgapūrṇe bhāṇḍamadhye tāṃ niveśya ūrdhvaṃ vālukayā ācchādayet tataśca
                        śarāveṇa bhāṇḍavaktraṃ pidhāya mṛttikayā saṃdhiṃ liptvā ca tāvat pacet yāvat
                        śarāvopari nyastaṃ tṛṇaṃ na dahediti // VRrsBo_9.35;14</p>
                    <p>tulyalakṣaṇatvāt vālukāyantraprasaṅge lavaṇayantram apyatidiśati taditi //
                        VRrsBo_9.35;15</p>
                    <p>tad uktaprakāraṃ yantraṃ lavaṇāśrayam api bhavatīti śeṣaḥ lavaṇayantram api
                        vālukāyantram bhavatītyarthaḥ // VRrsBo_9.35;16</p>

                    <p>$</p>
                </div>
                <div type="commentary" n="Ṭīkā">
                    <head>Rasaratnasamuccayaṭīkā</head>
                    <p>vālukāyantraṃ dvividhamāha surasāmiti // VRrsṬī_9.35;1</p>
                    <p>surasāṃ granthikoṭararekhādyabhāvena sulakṣaṇāṃ // VRrsṬī_9.35;2</p>
                    <p>gūḍhavaktrām akarālamukhām adrimṛtkarpaṭādinā trivāraṃ saptavāraṃ vā
                        kṛtenāṅgulasthūlena veṣṭitām ātape saṃśoṣitāṃ kācaghaṭīm udarasya
                        bhāgacatuṣṭayaṃ parikalpya triṣu bhāgeṣu pūrayet // VRrsṬī_9.35;3</p>
                    <p>tasyā garbhe bhāgatrayaṃ kajjalyādinā bheṣajena pūrayet // VRrsṬī_9.35;4</p>
                    <p>evaṃ sampūritāṃ tāṃ vitastigambhīre bhāṇḍe mṛnmaye viśālakharpare
                        pūritavālukāmadhye sthāpitāṃ kuryāt // VRrsṬī_9.35;5</p>
                    <p>pūraṇīyavālukāyā mānamapyāha tadbhāṇḍaṃ pūrayediti // VRrsṬī_9.35;6</p>
                    <p>bhāṇḍodarasyāpi bhāgacatuṣṭayaṃ parikalpya tadbhāṇḍaṃ vālukayā
                        tribhirbhāgairmitayā tribhāgapūraṇaparyāptayā pūrayetsaṃbharet //
                        VRrsṬī_9.35;7</p>
                    <p>anyābhir avaśiṣṭaikabhāgamitābhir vālukābhiḥ kācakalaśīm abhitaḥ
                        prakṣepeṇāvaguṇṭhayet // VRrsṬī_9.35;8</p>
                    <p>kaṇṭhaparyantam ācchāditāṃ kuryādityarthaḥ // VRrsṬī_9.35;9</p>
                    <p>bhāṇḍamukhaṃ ca maṇikayā viśālanyubjamṛtpātreṇācchādya saṃdhilepādi kṛtvā
                        cullyāṃ pacet // VRrsṬī_9.35;10</p>
                    <p>tatpacanakālamānam āha tṛṇasyeti // VRrsṬī_9.35;11</p>
                    <p>maṇikāpṛṣṭhe prakṣiptatṛṇadāhaparyantaṃ pacet // VRrsṬī_9.35;12</p>
                    <p>tṛṇadāhetyupalakṣaṇam // VRrsṬī_9.35;13</p>
                    <p>sindūrarasādau raktavarṇotpattiparyantamapi pākasyāvaśyakatvāt //
                        VRrsṬī_9.35;14</p>
                    <p>sa ca varṇo jñeyaḥ // VRrsṬī_9.35;15</p>
                    <p>kūpīmukhād udgataraktavarṇabāṣpadarśaneneti bodhyam // VRrsṬī_9.35;16</p>
                </div>
                <div type="text">
                    <note>vālukāyantra (2)</note>
                    <p>pañcāḍhavālukāpūrṇabhāṇḍe nikṣipya yatnataḥ /</p>
                    <p>pacyate rasagolādyaṃ vālukāyantram īritam // VRrs_9.36 //</p>


                </div>
                <div type="commentary" n="Bodhinī">
                    <head>Rasaratnasamuccayabodhinī</head>
                    <p>anyavidhaṃ vālukāyantramāha pañceti // VRrsBo_9.36;1</p>
                    <p>catvāriṃśaccharāvamitavālukāpūrṇabhāṇḍe ityarthaḥ // VRrsBo_9.36;2</p>
                    <p>atra vālukāmadhye eva rasagolādikaṃ sthāpayet na tu kācakūpyāmiti viśeṣaḥ //
                        VRrsBo_9.36;3</p>
                </div>
                <div type="text">
                    <note>lavaṇayantra (1)</note>
                    <p>evaṃ lavaṇanikṣepātproktaṃ lavaṇayantrakam // VRrs_9.37 //</p>
                    <note>lavaṇayantra (2)</note>
                    <p>antaḥkṛtarasālepatāmrapātramukhasya ca /</p>
                    <p>liptvā mṛllavaṇenaiva saṃdhiṃ bhāṇḍatalasya ca // VRrs_9.38 //</p>
                    <p>tadbhāṇḍaṃ paṭunāpūrya kṣārairvā pūrvavatpacet /</p>
                    <p>evaṃ lavaṇayantraṃ syād rasakarmaṇi śasyate // VRrs_9.39 //</p>


                </div>
                <div type="commentary" n="Ṭīkā">
                    <head>Rasaratnasamuccayaṭīkā</head>
                    <p>antaḥ kṛtarasālepa iti // VRrsṬī_9.39;1</p>
                    <p>ālepa ityupalakṣaṇam // VRrsṬī_9.39;2</p>
                    <p>mṛdbhāṇḍe kharparasamāne viśālamukhe+antastale nyubjaṃ sthāpanīyaṃ yallaghu
                        tāmrapātraṃ tat pāradādigolakopari nyubjaṃ nidhāya mṛllavaṇādinā
                        bhāṇḍatalatāmrapātramukhasaṃdhiṃ vilipya tayantrabhāṇḍaṃ
                        lavaṇakṣārādyanyatamenāpūrya pidhānena pidhāya praharaparyantaṃ
                        śālisphuṭanaparyantaṃ praharaparyantaṃ vā pacet // VRrsṬī_9.39;3</p>
                    <p>evaṃvidhamapi yantraṃ lavaṇayantrākhyametad rasakarmaṇi pākamūrchanādikarmaṇi
                        praśastaṃ syāt // VRrsṬī_9.39;4</p>

                    <p>$</p>
                </div>
                <div type="commentary" n="Bodhinī">
                    <head>Rasaratnasamuccayabodhinī</head>
                    <p>lavaṇayantrasya prakārāntaramāha antariti // VRrsBo_9.39;1</p>
                    <p>antas tāmrapātramadhye ityarthaḥ kṛtaḥ rasena ālepaḥ yatra tathābhūtaṃ yat
                        tāmrapātraṃ tasya mukhaṃ tasya rasaliptodaratāmrapātramukhasya tathā
                        bhāṇḍatalasya tāmrapātramukhopari sthāpitabhāṇḍādhobhāgasya //
                        VRrsBo_9.39;2</p>
                    <p>tadbhāṇḍam uparisthabhāṇḍam // VRrsBo_9.39;3</p>
                    <p>pūrvavat tṛṇasya cādāhād ityarthaḥ // VRrsBo_9.39;4</p>
                    <p>tāmrapātrodare rasaṃ nikṣipya tadupari lavaṇapūrṇaṃ kṣārapūrṇaṃ vā
                        bhāṇḍamekaṃ vinyaset tato mṛllavaṇena sandhiṃ ruddhvā pacet iti //
                        VRrsBo_9.39;5</p>
                </div>
                <div type="text">
                    <note>nālikāyantra</note>
                    <p>lohanālagataṃ sūtaṃ bhāṇḍe lavaṇapūrite /</p>
                    <p>niruddhaṃ vipacetprāgvan nālikāyantram īritam // VRrs_9.40 //</p>


                </div>
                <div type="commentary" n="Bodhinī">
                    <head>Rasaratnasamuccayabodhinī</head>
                    <p>nālikāyantramāha loheti // VRrsBo_9.40;1</p>
                    <p>lauhamayanālamadhye pāradam āpūrya chidrarodhaṃ kṛtvā ca
                        lavaṇapūritabhāṇḍāntaḥ nālaṃ taṃ nirundhyāttato maṇikayā bhāṇḍavaktram
                        ācchādya ālipya ca sandhiṃ tāvat pacet yāvat śarāvoparisthaṃ tṛṇaṃ na dahet
                        iti // VRrsBo_9.40;2</p>
                </div>
                <div type="text">
                    <note>bhūdharayantra</note>
                    <p>vālukāgūḍhasarvāṅgāṃ garte mūṣāṃ rasānvitām /</p>
                    <p>dīptopalaiḥ saṃvṛṇuyād yantraṃ tad bhūdharāhvayam // VRrs_9.41 //</p>


                </div>
                <div type="commentary" n="Ṭīkā">
                    <head>Rasaratnasamuccayaṭīkā</head>
                    <p>atha bhūdharayantramāha vāluketi // VRrsṬī_9.41;1</p>
                    <p>garte rājahastamātragambhīre garte hastamātrāyāmavistāre caturasre vartule vā
                        tādṛśe garte rasānvitāṃ pāradagarbhitāṃ mallamūṣāṃ vālukāgūḍhasarvāṅgāṃ
                        nidhāya gartakaṇṭhaparyantaṃ vālukayā prapūryopari kiṃcitpārśve ca
                        dīptavanyopalaiḥ saṃvṛṇuyādācchādayet // VRrsṬī_9.41;2</p>
                    <p>samantato vanyopalairācchādya jvālayedityarthaḥ // VRrsṬī_9.41;3</p>
                    <p>atra pāradasya yantraṇamātraṃ vālukāyāṃ bhūmāveva vahnistūparyeva
                        garbhayantre sarvameva bhūgarbhe // VRrsṬī_9.41;4</p>
                    <p>bhūdharapuṭe tu na vālukāsaṃbandhaḥ // VRrsṬī_9.41;5</p>
                    <p>iti trayāṇāṃ yantrapuṭānāṃ viśeṣo bodhyaḥ // VRrsṬī_9.41;6</p>
                </div>
                <div type="text">
                    <note>puṭayantra</note>
                    <p>śarāvasampuṭāntasthaṃ karīṣeṣv agnimānavit /</p>
                    <p>paceccullyāṃ dviyāmaṃ vā rasaṃ tat puṭayantrakam // VRrs_9.42 //</p>


                </div>
                <div type="commentary" n="Bodhinī">
                    <head>Rasaratnasamuccayabodhinī</head>
                    <p>puṭayantramāha śarāveti // VRrsBo_9.42;1</p>
                    <p>karīṣeṣu pacet athavā agnimānavid dviyāmaṃ cullyām aṅgāreṣu paced yojyam //
                        VRrsBo_9.42;2</p>

                    <p>$</p>
                </div>
                <div type="commentary" n="Ṭīkā">
                    <head>Rasaratnasamuccayaṭīkā</head>
                    <p>atha puṭayantramāha śarāveti // VRrsṬī_9.42;1</p>
                    <p>bhūmitale karīṣarāśiṃ kṛtvā tatra śarāvasaṃpuṭitaṃ pāradaṃ ca
                        dhṛtvāgnimānavidvaidyo ghāṭikādvayaparyantaṃ pacet // VRrsṬī_9.42;2</p>
                    <p>atyantasaṃnihitāgnisaṃyogāt // VRrsṬī_9.42;3</p>
                    <p>athavā cullyāṃ karīṣāgniṃ dattvādhiśritakharpare śarāvasaṃpuṭitaṃ rasaṃ
                        dhṛtvā kharparamukhamācchādya yāmaparyantaṃ dviyāmaṃ vā pacet //
                        VRrsṬī_9.42;4</p>
                    <p>dūratarāgnisaṃyogāt // VRrsṬī_9.42;5</p>
                    <p>evaṃ nyūnādhikaḥ pacanakālo
                        rasayogidravyādyudgamaśālitvāvayavaśaithilyakāṭhinyādyanurodhena
                        svabuddhyaiva tarkya iti bhāvaḥ // VRrsṬī_9.42;6</p>
                </div>
                <div type="text">
                    <note>koṣṭhīyantra</note>
                    <p>ṣoḍaśāṅgulavistīrṇaṃ hastamātrāyataṃ samam /</p>
                    <p>dhātusattvanipātārthaṃ koṣṭhīyantram iti smṛtam // VRrs_9.43 //</p>


                </div>
                <div type="commentary" n="Bodhinī">
                    <head>Rasaratnasamuccayabodhinī</head>
                    <p>koṣṭhīyantramāha ṣoḍaśeti // VRrsBo_9.43;1</p>
                    <p>atra samamiti padena militabhāṇḍadvayasya ṣoḍaśāṅgulatvādi bodhyam evaṃ ca
                        vitastipramāṇadīrghasya aṣṭāṅgulavistīrṇasya ca adhobhāṇḍasya mukhopari
                        tāvanmānaṃ bhāṇḍāntaram adhomukhaṃ saṃsthāpya adho dṛḍhāṅgārair bhastrayā
                        dhamet tena dhātusattvaṃ nirgacchatīti // VRrsBo_9.43;2</p>
                    <p>atrisaṃhitāyām etacchlokānantaram asyaivāparāṃśaḥ paṭhitaḥ tadyathā //
                        VRrsBo_9.43;3</p>
                    <p>paripūrṇaṃ dṛḍhāṅgārairadho vātena koṣṭhake /</p>
                    <p>mātrayā jvālamārgeṇa jvālayecca hutāśanam // VRrsBo_9.43;4</p>
                    <p>iti // VRrsBo_9.43;5</p>

                    <p>$</p>
                </div>
                <div type="commentary" n="Ṭīkā">
                    <head>Rasaratnasamuccayaṭīkā</head>
                    <p>atha koṣṭhīyantramāha ṣoḍaśāṅguleti // VRrsṬī_9.43;1</p>
                    <p>dhātusattveti // VRrsṬī_9.43;2</p>
                    <p>viśiṣṭadhātūnāṃ tāpyagairikavimalādīnām anudgamaśālināṃ mṛdūnāṃ ca sattvasya
                        nipātārtham etadyantraṃ vidyāt // VRrsṬī_9.43;3</p>
                    <p>asyāṃ koṣṭhyāṃ madhya ucitāṃ dhātugarbhitāṃ vṛntākādimūṣāṃ saṃsthāpya
                        kokilair mūṣām uparyuparibhāvena pārśvataśca sampūrya yathocitaṃ dhamet //
                        VRrsṬī_9.43;4</p>
                    <p>laghubhastrikādinetyarthaḥ // VRrsṬī_9.43;5</p>
                    <p>koṣṭhīyantre sattvanipātanārhā dhātava udāhṛtāśca rasasāre /</p>
                    <p>vaikrāntaṃ sasyakaṃ tāpyaṃ kāntābhre vimalaṃ giriḥ /</p>
                    <p>gairikā tutthakaṃ caiva rājāvarto viśeṣataḥ // VRrsṬī_9.43;6</p>
                    <p>eṣām uparasānāṃ ca koṣṭhe sattvanipātanam /</p>
                    <p>iti // VRrsṬī_9.43;7</p>
                </div>
                <div type="text">
                    <note>valabhīyantra</note>
                    <p>yatra lohamaye pātre pārśvayorvalayadvayam /</p>
                    <p>tādṛk svalpataraṃ pātraṃ valayaprotakoṣṭhakam // VRrs_9.44 //</p>
                    <p>pūrvapātropari nyasya svalpapātre parikṣipet /</p>
                    <p>rasaṃ saṃmūrchitaṃ sthūlapātram āpūrya kāñjikaiḥ // VRrs_9.45 //</p>
                    <p>dviyāmaṃ svedayedeva rasotthāpanahetave /</p>
                    <p>etatsyād valabhīyantraṃ rase ṣāḍguṇyakārakam /</p>
                    <p>sūkṣmakāntamaye pātre rasaḥ syādguṇavattaraḥ // VRrs_9.46 //</p>


                </div>
                <div type="commentary" n="Bodhinī">
                    <head>Rasaratnasamuccayabodhinī</head>
                    <p>valabhīyantramāha yatreti // VRrsBo_9.46;1</p>
                    <p>valayadvayaṃ valayaṃ kaḍā āṃṭā iti khyātaṃ // VRrsBo_9.46;2</p>
                    <p>tādṛk lohamayam // VRrsBo_9.46;3</p>
                    <p>valayeti // VRrsBo_9.46;4</p>
                    <p>valaye bṛhatpātrasthavalaye protam ābaddhaṃ koṣṭhaṃ madhyadeśo yasya tādṛśam
                        // VRrsBo_9.46;5</p>
                    <p>ayamartho bṛhadākāraṃ kāntalauhamayaṃ pātramekaṃ nirmāya tasyāntargalād
                        adhaḥpārśvadvaye valayadvayaṃ saṃyojanīyaṃ kṣudrākāram aparamapi tathāvidhaṃ
                        pātramekaṃ kṛtvā bṛhatpātrasthe valaye aspṛṣṭatalabhāgaṃ yathā tathā ābadhya
                        tatra mūrchitarasaṃ parikṣipet kāñjikena sthūlapātraṃ ca pūrayediti //
                        VRrsBo_9.46;6</p>
                    <p>rase ṣāḍguṇyakārakaṃ ṣāḍguṇyaṃ vidyā vitarko vijñānaṃ smṛtistatparatā kriyā
                        ityuktaṣaḍguṇapradaśaktijanakam evaṃvidharasopayoktā uktaṣāḍguṇyasiddhiṃ
                        labhate ityarthaḥ // VRrsBo_9.46;7</p>

                    <p>$</p>
                </div>
                <div type="commentary" n="Ṭīkā">
                    <head>Rasaratnasamuccayaṭīkā</head>
                    <p>atha khalacarīyantramāha yatreti // VRrsṬī_9.46;1</p>
                    <p>yantrabhūte lohapātra ābhyantaropakaṇṭhe pārśvayor avasañjanārthaṃ
                        valayadvayaṃ kāryaṃ // VRrsṬī_9.46;2</p>
                    <p>valayamadhye tu praveśārhakoṣṭhakaṃ lauhaṃ svalpapātramanyadvidhāya
                        mūrchitarasagarbhitaṃ tatsvalpapātraṃ praveśya valayayor avasajjitaṃ kṛtvā
                        sthūlapātre kāñjikaṃ prabhūtaṃ dattvā cullyāṃ mandāgninā praharaparyantaṃ
                        svedayet // VRrsṬī_9.46;3</p>
                    <p>tena pārada utthāya kāñjikadrave praviśya tiṣṭhati ata evāsya yantrasya
                        jalāhāryayantram ityapi nāmāntaraṃ kāñjikajalena svalpapātrād rasasya
                        hriyamāṇatvāditi // VRrsṬī_9.46;4</p>
                    <p>mūrchito rasa utthāya khale+aṅgaṇe carituṃ śaknotyaneneti vyutpattyā
                        khalacarītyapi nāma // VRrsṬī_9.46;5</p>
                    <p>atra yatsvalpaṃ pātraṃ tatkāntamayaṃ kṛtvā yantre tatpātramadhye pārado
                        dhṛtaśced atiśayena guṇavānbhavati // VRrsṬī_9.46;6</p>
                    <p>uktaṃ ca rasārṇave /</p>
                    <p>na sūtena vinā kāntaṃ na kāntena vinā rasaḥ /</p>
                    <p>kāntasūtasamāyogāt prayogo dehadhārakaḥ // VRrsṬī_9.46;7</p>
                    <p>iti // VRrsṬī_9.46;8</p>
                </div>
                <div type="text">
                    <note>tiryakpātanayantra</note>
                    <p>kṣipedrasaṃ ghaṭe dīrghanatādhonālasaṃyute /</p>
                    <p>tannālaṃ nikṣipedanyaghaṭakukṣyantare khalu // VRrs_9.47 //</p>
                    <p>tatra ruddhvā mṛdā samyagvadane ghaṭayoratha /</p>
                    <p>adhastādrasakumbhasya jvālayettīvrapāvakam // VRrs_9.48 //</p>
                    <p>itarasminghaṭe toyaṃ prakṣipetsvādu śītalam /</p>
                    <p>tiryakpātanam etaddhi vārttikair abhidhīyate // VRrs_9.49 //</p>


                </div>
                <div type="commentary" n="Bodhinī">
                    <head>Rasaratnasamuccayabodhinī</head>
                    <p>tiryakpātanayantramāha kṣipediti // VRrsBo_9.49;1</p>
                    <p>dīrghanatādhonālasaṃyute dīrghākāraṃ nataṃ nimnābhimukhaṃ ca yat adhonālaṃ
                        tena saṃyute // VRrsBo_9.49;2</p>
                    <p>ayaṃ vidhiḥ ekasmin ghaṭe rasaṃ nidhāya tasya udarādho dīrgham adholambitaṃ
                        nālamekaṃ saṃyojya dvitīyaghaṭodarasthacchidre nālāgraṃ praveśya mṛdvastreṇa
                        sandhimālipya ca ghaṭayormukham api tathā limpet rasakumbhādhaśca tīvrāgniṃ
                        prajvālayet dvitīyaghaṭe svāduśītalaṃ jalaṃ ca prakṣipet iti //
                        VRrsBo_9.49;3</p>

                    <p>$</p>
                </div>
                <div type="commentary" n="Ṭīkā">
                    <head>Rasaratnasamuccayaṭīkā</head>
                    <p>atha tiryakpātanayantramāha kṣipedrasamiti // VRrsṬī_9.49;1</p>
                    <p>natādhonāleti natopakaṇṭhacchidrasaṃlagnādhonālasaṃyute // VRrsṬī_9.49;2</p>
                    <p>anyaghaṭaḥ pārśve nimnadeśe sthitaḥ // VRrsṬī_9.49;3</p>
                    <p>tato ghaṭayorvadane ruddhvā pidhānābhyāṃ pidhāya saṃdhilepādi kṛtvādho
                        ghaṭayor vadanayor adhaḥsthitanalikāyojitacchidrayor api saṃdhilepaṃ kṛtvā
                        jvālayet // VRrsṬī_9.49;4</p>
                    <p>ghaṭāntare tāpotpattiparyantaṃ pāradaśuddhyartham etadyantrasyopayogo bodhyaḥ
                        // VRrsṬī_9.49;5</p>
                </div>
                <div type="text">
                    <note>pālikāyantra</note>
                    <p>caṣakaṃ vartulaṃ lauhaṃ vinatāgrordhvadaṇḍakam /</p>
                    <p>etaddhi pālikāyantraṃ balijāraṇahetave // VRrs_9.50 //</p>


                </div>
                <div type="commentary" n="Ṭīkā">
                    <head>Rasaratnasamuccayaṭīkā</head>
                    <p>pālikāyantramāha caṣakamiti // VRrsṬī_9.50;1</p>
                    <p>caṣakaṃ darvīsamānaṃ pātram // VRrsṬī_9.50;2</p>
                    <p>tattu na tiryagdaṇḍaṃ kiṃtu vinatāya ucchrito daṇḍo yasya tathoktam //
                        VRrsṬī_9.50;3</p>
                    <p>etadyantraṃ sadhūmagandhakajāraṇopayogi tathā
                        bhairavanāthoktaparpaṭyādividhau copayokṣyate // VRrsṬī_9.50;4</p>

                    <p>$</p>
                </div>
                <div type="commentary" n="Bodhinī">
                    <head>Rasaratnasamuccayabodhinī</head>
                    <p>pālikāyantramāha caṣakamiti // VRrsBo_9.50;1</p>
                    <p>vinatam agraṃ yasya tat nyubjīkṛtāgrabhāgam ūrdhvam uccaiḥkṛtaṃ daṇḍaṃ yasya
                        tad unnatadaṇḍaṃ vinatāgraṃ ca tad ūrdhvadaṇḍaṃ ceti vinatāgrordhvadaṇḍakaṃ
                        lauhaṃ lohamayaṃ vartulaṃ golākāraṃ caṣakaṃ kaṭorikā kāryamiti śeṣaḥ //
                        VRrsBo_9.50;2</p>
                    <p>caṣakaśabdasya madyapānapātrārthakatve+api pātramātrārthakatvaṃ prāgeva
                        pradarśitam // VRrsBo_9.50;3</p>
                    <p>balijāraṇahetave gandhakajāraṇārtham // VRrsBo_9.50;4</p>
                </div>
                <div type="text">
                    <note>ghaṭayantra</note>
                    <p>catuṣprasthajalādhāraś caturaṅgulikānanaḥ /</p>
                    <p>ghaṭayantram idaṃ proktaṃ tadāpyāyanakaṃ smṛtam // VRrs_9.51 //</p>


                </div>
                <div type="commentary" n="Bodhinī">
                    <head>Rasaratnasamuccayabodhinī</head>
                    <p>ghaṭayantramāha caturiti // VRrsBo_9.51;1</p>
                    <p>ṣoḍaśaśarāvamitajaladhāraṇasamarthaḥ caturaṅgulavistṛtamukhaviśiṣṭaśca ghaṭaḥ
                        ghaṭayantramiti niṣkarṣaḥ // VRrsBo_9.51;2</p>
                    <p>āpyāyanakaṃ rasādīnāṃ tarpaṇaṃ ṣāḍguṇyasaṃpādanamiti yāvat //
                        VRrsBo_9.51;3</p>
                    <p>āpyāyanakam ityatra utthāpanakam iti pāṭhe rasotthāpanasādhanamityarthaḥ //
                        VRrsBo_9.51;4</p>
                </div>
                <div type="text">
                    <note>iṣṭikāyantra</note>
                    <p>vidhāya vartulaṃ gartaṃ mallamatra nidhāya ca /</p>
                    <p>vinidhāyeṣṭakāṃ tatra madhyagartavatīṃ śubhām // VRrs_9.52 //</p>
                    <p>gartasya paritaḥ kuryātpālikām aṅgulocchrayām /</p>
                    <p>garte sūtaṃ vinikṣipya gartāsye vasanaṃ kṣipet // VRrs_9.53 //</p>
                    <p>nikṣipedgandhakaṃ tatra mallenāsyaṃ nirudhya ca /</p>
                    <p>mallapālikayormadhye mṛdā samyaṅ nirudhya ca // VRrs_9.54 //</p>
                    <p>vanopalaiḥ puṭaṃ deyaṃ kapotākhyaṃ na cādhikam /</p>
                    <p>iṣṭikāyantram etat syād gandhakaṃ tena jārayet // VRrs_9.55 //</p>


                </div>
                <div type="commentary" n="Bodhinī">
                    <head>Rasaratnasamuccayabodhinī</head>
                    <p>iṣṭakāyantramāha vidhāyeti // VRrsBo_9.55;1</p>
                    <p>mallaṃ śarāvapātram // VRrsBo_9.55;2</p>
                    <p>pālikām ālavālam // VRrsBo_9.55;3</p>
                    <p>golākāraṃ gartamekam kṛtvā tatra śarāvaṃ saṃsthāpya tadupari
                        madhyacchidrāmiṣṭakām ekāṃ vinyaset iṣṭakāgartaṃ paritaḥ aṅgulimitonnatam
                        ālavālam ekaṃ ca kuryāt tata iṣṭakārandhre pāradaṃ vinikṣipya randhramukhe
                        vastraṃ tadupari gandhakaṃ ca vinyasya śarāvāntareṇa ruddhvā śarāvālavālayoḥ
                        saṃdhiṃ mṛdā samyagālipya ca vanyakarīṣaiḥ kapotākhyapuṭaṃ dadyāditi
                        niṣkarṣaḥ // VRrsBo_9.55;4</p>

                    <p>$</p>
                </div>
                <div type="commentary" n="Ṭīkā">
                    <head>Rasaratnasamuccayaṭīkā</head>
                    <p>atheṣṭikāyantraṃ lakṣayati nidhāya vartulāmiti // VRrsṬī_9.55;1</p>
                    <p>mallaṃ gambhīrodaraṃ kṣudraṃ mṛnmayaṃ pātraṃ tadgartāmadhye saṃsthāpya
                        tatraikām iṣṭikāṃ madhyagartavatīṃ ca nidhāyeṣṭikāghaṭakagartasya paritaḥ
                        samantato+aṅgulocchrāyāṃ pālikām ālavālaṃ vidhāya tadgarte pāradaṃ kṣiptvā
                        tadgartamukhe vastraṃ prasārya tacca dṛḍhaṃ baddhvā tadupari samabhāgaṃ
                        gandhakaṃ dattvā nyubjamallena gartamukhaṃ ruddhvā mallapālimadhyabhāgaṃ
                        mṛdā samyagruddhvopari vanyopalaiḥ kapotapuṭaṃ punaḥ punardeyam //
                        VRrsṬī_9.55;2</p>
                    <p>iṣṭikayā pāradasya yantraṇād etadyantram iṣṭikāyantranāmnā kathitam //
                        VRrsṬī_9.55;3</p>
                    <p>tena nirdhūmagandhakajāraṇaṃ kuryāt // VRrsṬī_9.55;4</p>
                    <p>jīrṇe ca gandhake pārado raktavarṇo bhavet // VRrsṬī_9.55;5</p>
                    <p>atra drutapārade gandhakajāraṇāyāṃ gartāsye vastrācchādanaṃ vastropari
                        gandhakaṃ ca dadyāditi vidhikramaḥ // VRrsṬī_9.55;6</p>
                    <p>yatra tu baddhasya rasasya gandhakajāraṇā kartavyā syāttadā tu pāradaṃ
                        vastreṇa baddhvā tasyādhastād upariṣṭācca gandhakaṃ dattvā
                        jārayedityanukto+api viśeṣo bodhyaḥ // VRrsṬī_9.55;7</p>
                </div>
                <div type="text">
                    <note>hiṅgulākṛṣṭividyādharayantra</note>
                    <p>sthālikopari vinyasya sthālīṃ samyaṅ nirudhya ca /</p>
                    <p>ūrdhvasthālyāṃ jalaṃ kṣiptvā vahniṃ prajvālayed adhaḥ /</p>
                    <p>etad vidyādharaṃ yantraṃ hiṅgulākṛṣṭihetave // VRrs_9.56 //</p>


                </div>
                <div type="commentary" n="Bodhinī">
                    <head>Rasaratnasamuccayabodhinī</head>
                    <p>hiṅgulākṛṣṭividyādharayantramāha sthālikoparīti // VRrsBo_9.56;1</p>
                    <p>sthālīmityatra ūrdhvamukhīmiti śeṣo bodhyaḥ // VRrsBo_9.56;2</p>
                    <p>atra hiṅgulākṛṣṭiprakārasya anuktatvāt granthāntaroktastatprakāraḥ
                        pradarśyate tadyathā jambīrādirasaśodhitahiṅgulam adhaḥsthālyāṃ parṇopari
                        saṃsthāpya kaṭhinīghṛṣṭatalabhāgām uttānāṃ sthālīmaparāṃ tadupari dattvā
                        mṛdambarādibhiḥ saṃdhim ālipya ca adho jvālā deyā ūrdhvasthālyāṃ jalaṃ ca
                        uṣṇe ca tasmin tat nikṣipya punardeyam evaṃ triṃśadvāraṃ kuryāt //
                        VRrsBo_9.56;3</p>
                    <p>granthāntare+asya ūrdhvapātanamiti nāmāntaram // VRrsBo_9.56;4</p>
                    <p>kṛcidetad anantaraṃ /</p>
                    <p>rasaṃ saṃmūrchitaṃ sthūlapātram āpūrya kāñjikaiḥ /</p>
                    <p>dviyāmaṃ svedayedenaṃ rasotthāpanahetave // VRrsBo_9.56;5</p>
                    <p>ityadhikaḥ pāṭho vidyate // VRrsBo_9.56;6</p>

                    <p>$</p>
                </div>
                <div type="commentary" n="Ṭīkā">
                    <head>Rasaratnasamuccayaṭīkā</head>
                    <p>atha hiṅgulākṛṣṭividyādharayantramāha sthālikopari vinyasyeti //
                        VRrsṬī_9.56;1</p>
                    <p>antastale nihitaśuṣkahiṅgulāyā viśālamukhāyāḥ sthālikāyā uparyuttānāmeva
                        laghusthālīṃ vinyasya sthāpayitvā saṃdhilepādinā ruddhvordhvasthālyāṃ
                        kiṃcicchītalajalaṃ punaḥ punardadyāt // VRrsṬī_9.56;2</p>
                    <p>adhaścullyāṃ vahniṃ jvālayetpraharatrayaparyantam // VRrsṬī_9.56;3</p>
                    <p>etadyantraṃ pāradasya hiṅgulād viyujyordhvapātratala ākṛṣṭikaraṃ syāt //
                        VRrsṬī_9.56;4</p>
                    <p>etadākṛṣṭarasasya ṣoḍaśādhyāye caṇḍasaṃgrahagadaikakapāṭavidhāvanyatra
                        copayogaṃ vakṣyati // VRrsṬī_9.56;5</p>
                </div>
                <div type="text">
                    <note>ḍamaruyantra</note>
                    <p>yantrasthālyupari sthālīṃ nyubjāṃ dattvā nirundhayet /</p>
                    <p>yantraṃ ḍamarukākhyaṃ tadrasabhasmakṛte hitam // VRrs_9.57 //</p>


                </div>
                <div type="commentary" n="Ṭīkā">
                    <head>Rasaratnasamuccayaṭīkā</head>
                    <p>atha ḍamaruyantramāha pāradauṣadhagarbhitayantrasthālyupari nyubjāmeva
                        sthālīṃ nidhāya nirundhayet // VRrsṬī_9.57;1</p>
                    <p>mṛtkarpaṭādinā saṃdhirodhaṃ kuryāt // VRrsṬī_9.57;2</p>
                    <p>yantrasyādhastād agniḥ kāryaḥ // VRrsṬī_9.57;3</p>
                    <p>etad yantraṃ ḍamarukākhyam ūrdhvatalagapāradabhasmakarmaṇyupayujyate //
                        VRrsṬī_9.57;4</p>
                </div>
                <div type="text">
                    <note>nābhiyantra</note>
                    <p>mallamadhye caredgartaṃ tatra sūtaṃ sagandhakam /</p>
                    <p>gartasya paritaḥ kuḍyaṃ prakuryādaṅgulocchritam // VRrs_9.58 //</p>
                    <p>tataś cācchādayet samyag gostanākāramūṣayā /</p>
                    <p>samyak toyamṛdā ruddhvā samyagatrocyamānayā // VRrs_9.59 //</p>
                    <note>(ins.) toyamṛd</note>
                    <p>lehavat kṛtababbūlakvāthena parimarditam /</p>
                    <p>jīrṇakiṭṭarajaḥ sūkṣmaṃ guḍacūrṇasamanvitam /</p>
                    <p>iyaṃ hi jalamṛt proktā durbhedyā salilaiḥ khalu // VRrs_9.60 //</p>
                    <note>(ins.) vahnimṛd</note>
                    <p>khaṭikāpaṭukiṭṭaiśca mahiṣīdugdhamarditaiḥ /</p>
                    <p>vahnimṛtsnā bhaved ghoravahnitāpasahā khalu // VRrs_9.61 //</p>
                    <p>etayā mṛtsnayā ruddho na gantuṃ kṣamate rasaḥ /</p>
                    <p>vidagdhavanitāprauḍhapremṇā ruddhaḥ pumāniva // VRrs_9.62 //</p>
                    <p>nandī nāgārjunaścaiva brahmajyotir munīśvaraḥ /</p>
                    <p>vetti śrīsomadevaśca nāparaḥ pṛthivītale // VRrs_9.63 //</p>
                    <note>Fortsetzung: nābhiyantra</note>
                    <p>tato jalaṃ vinikṣipya vahniṃ prajvālayedadhaḥ /</p>
                    <p>nābhiyantramidaṃ proktaṃ nandinā sarvavedinā /</p>
                    <p>anena jīryate sūto nirdhūmaḥ śuddhagandhakaḥ // VRrs_9.64 //</p>


                </div>
                <div type="commentary" n="Bodhinī">
                    <head>Rasaratnasamuccayabodhinī</head>
                    <p>nābhiyantramāha mallamadhye iti // VRrsBo_9.64;1</p>
                    <p>kuḍyaṃ bhittiḥ ālavālākāramiti yāvat // VRrsBo_9.64;2</p>
                    <p>atrocyamānayā atra yantre ucyamānayā kathyamānayā toyamṛdā lehavad ityādinā
                        vakṣyamāṇayā paribhāṣikamṛdā ityarthaḥ // VRrsBo_9.64;3</p>
                    <p>atra prathamaṃ samyag ācchādayed dvitīyaṃ samyak ruddhvā tṛtīyaṃ samyag
                        ucyamānayā sambadhyate // VRrsBo_9.64;4</p>
                    <p>toyamṛtprakāramāha lehavaditi // VRrsBo_9.64;5</p>
                    <p>lepārthamṛttikāprastutaprasaṅgakrameṇa vahnimṛtprakāramāha khaṭiketi //
                        VRrsBo_9.64;6</p>
                    <p>ayaṃ vidhiḥ pātramadhye kiṃcid gartaṃ kṛtvā tatra rasagandhau niveśya
                        gartasya caturdikṣu aṅgulocchrāyam ālavālaṃ kuryāt tato gostanākṛtimūṣayā
                        sālavālaṃ sarasagandhakaṃ gartam ācchādya toyamṛdā sandhiṃ limpet tatastatra
                        jalaṃ dattvā yantrādho vahniṃ dāpayed iti // VRrsBo_9.64;7</p>

                    <p>$</p>
                </div>
                <div type="commentary" n="Ṭīkā">
                    <head>Rasaratnasamuccayaṭīkā</head>
                    <p>atha nābhiyantramāha mallamadhya iti // VRrsṬī_9.64;1</p>
                    <p>dṛḍhasthūlavistṛtamṛtpātramadhye gartaṃ kuryāt // VRrsṬī_9.64;2</p>
                    <p>tatra pāradaṃ gandhakaṃ ca nidadhyāt // VRrsṬī_9.64;3</p>
                    <p>tato gartasya samantato+aṅgulocchrāyaṃ kuḍyākāraṃ bandhaṃ kuryāt //
                        VRrsṬī_9.64;4</p>
                    <p>tatastaṃ gartaṃ gostanākāramūṣayā nyubjayā pidadhyāt // VRrsṬī_9.64;5</p>
                    <p>atrocyamānayā toyamṛdākhyayā mṛdā saṃdhiṃ ruddhvā
                        saṃśoṣyoparisthitasarvamallabhāgaṃ kaṇṭhaparyantaṃ jalena pūrayet //
                        VRrsṬī_9.64;6</p>
                    <p>yantrasyādhastācca cullyāṃ vahniṃ prajvālayedityantimaślokena saṃbandho
                        bodhyaḥ // VRrsṬī_9.64;7</p>
                    <p>atra jalamṛcchabdabodhārthaṃ jalamṛdaṃ tatprasaṅgācca vahnimṛdaṃ ca
                        madhyasthitagranthenāha lehavaditi // VRrsṬī_9.64;8</p>
                    <p>ghanena babbūlatvakkaṣāyeṇa purāṇaṃ lohakiṭṭacūrṇaṃ sūkṣmaṃ kaṇaṃ yathā
                        syāttathā saṃmardya tatra guḍacūrṇaṃ samaṃ dattvā punaḥ saṃmardya kṛteyaṃ
                        mṛjjalamṛditi khyātā // VRrsṬī_9.64;9</p>
                    <p>atha khaṭikāśvetacūrṇadravyaṃ khaḍū cāsa iti vākhyātam // VRrsṬī_9.64;10</p>
                    <p>paṭu saindhavam // VRrsṬī_9.64;11</p>
                    <p>lohakiṭṭaṃ ca sarvametanmithaḥ samaṃ gṛhītvā mahiṣīdugdhena saṃmardya
                        vihiteyaṃ mṛdvahnimṛdākhyātā // VRrsṬī_9.64;12</p>
                    <p>iyaṃ ca tīkṣṇaṃ vahnipātaṃ sahata ityanvarthākhyā // VRrsṬī_9.64;13</p>
                    <p>etayā ruddho rasastaruṇyā kṛtasnehena baddhaḥ puruṣaḥ ivānyatra gantuṃ na
                        śaknoti // VRrsṬī_9.64;14</p>
                    <p>asya yantrasya jalayantramiti nāmāntaraṃ kecidvadanti // VRrsṬī_9.64;15</p>
                    <p>pāṣāṇabhedirasavidhāvasyopayogaṃ vakṣyati // VRrsṬī_9.64;16</p>
                    <p>rasasāre pāradabandhanārthamapyasya yantrasyopayogamudājahāra //
                        VRrsṬī_9.64;17</p>
                </div>
                <div type="text">
                    <note>grastayantra</note>
                    <p>mūṣāṃ mūṣodarāviṣṭām ādyantaḥsamavartulām /</p>
                    <p>cipiṭāṃ ca tale proktaṃ grastayantraṃ manīṣibhiḥ /</p>
                    <p>sūtendrarandhanārthaṃ hi rasavidbhir udīritam // VRrs_9.65 //</p>


                </div>
                <div type="commentary" n="Bodhinī">
                    <head>Rasaratnasamuccayabodhinī</head>
                    <p>grastayantramāha mūṣāmiti // VRrsBo_9.65;1</p>
                    <p>sūtendrarandhanārthaṃ rasapākārtham // VRrsBo_9.65;2</p>

                    <p>$</p>
                </div>
                <div type="commentary" n="Ṭīkā">
                    <head>Rasaratnasamuccayaṭīkā</head>
                    <p>atha grastayantramāha mūṣāmiti // VRrsṬī_9.65;1</p>
                    <p>sthūlamūṣodare praveśayogyām ādyantamadhyabhāgeṣu tatsamavartulāṃ laghumūṣāṃ
                        kuryāt // VRrsṬī_9.65;2</p>
                    <p>etadyantraṃ grastayantramiti khyātam // VRrsṬī_9.65;3</p>
                    <p>anena hi svodare ruddhagatiḥ pārado grastaḥ pīḍito mārakabheṣajena mārito vā
                        bhavati // VRrsṬī_9.65;4</p>
                    <p>kajjalīkṛtaṃ bheṣajāntareṇa saṃmarditaṃ vā pāradaṃ sthūlamūṣāntastale
                        saṃbhṛtya tadrodhārthaṃ kiṃcillaghumūṣāṃ nyubjāṃ tadudare praveśya dṛḍhaṃ
                        yathā syāttathā saṃdhirodhaṃ kṛtvā gajapuṭena pāradaṃ bhasmīkurvanti
                        bhiṣajaḥ // VRrsṬī_9.65;5</p>
                    <p>randhraṇaṃ bandhanam // VRrsṬī_9.65;6</p>
                </div>
                <div type="text">
                    <note>sthālīyantra</note>
                    <p>sthālyāṃ tāmrādi nikṣipya mallenāsyaṃ nirudhya ca /</p>
                    <p>pacyate sthālikādhastāt sthālīyantram idaṃ smṛtam // VRrs_9.66 //</p>


                </div>
                <div type="commentary" n="Ṭīkā">
                    <head>Rasaratnasamuccayaṭīkā</head>
                    <p>atha sthālīyantramāha sthālyāmiti // VRrsṬī_9.66;1</p>
                    <p>sthālyāṃ mṛnmayapātryāṃ tāmralohādi nikṣipya mallena niruddhamukhaṃ kṛtvā
                        tadbheṣajaṃ sthālikādhaḥsthavahninā pacyate ityetat sthālīyantraṃ prasiddham
                        // VRrsṬī_9.66;2</p>
                </div>
                <div type="text">
                    <note>dhūpayantra</note>
                    <p>vidhāyāṣṭāṅgulaṃ pātraṃ lauhamaṣṭāṅgulocchrayam /</p>
                    <p>kaṇṭhādho hy aṅgule deśe galādhāre hi tatra ca // VRrs_9.67 //</p>
                    <p>tiryaglohaśalākāśca tanvīstiryag vinikṣipet /</p>
                    <p>tanūni svarṇapattrāṇi tāsāmupari vinyaset // VRrs_9.68 //</p>
                    <p>pattrādho nikṣiped vakṣyamāṇam ihaiva hi /</p>
                    <p>tatpātraṃ nyubjapātreṇa chādayedapareṇa hi // VRrs_9.69 //</p>
                    <p>mṛdā vilipya saṃdhiṃ ca vahniṃ prajvālayed adhaḥ /</p>
                    <p>tena pattrāṇi kṛtsnāni hatāny uktavidhānataḥ // VRrs_9.70 //</p>
                    <p>rasaścarati vegena drutaṃ garbhe dravanti ca /</p>
                    <p>gandhālakaśilānāṃ hi kajjalyā vā mṛtāhinā // VRrs_9.71 //</p>
                    <p>dhūpanaṃ svarṇapattrāṇāṃ prathamaṃ parikīrtitam /</p>
                    <p>tārārthaṃ tārapattrāṇi mṛtavaṅgena dhūpayet // VRrs_9.72 //</p>
                    <p>dhūpayecca yathāyogyairanyairuparasairapi /</p>
                    <p>dhūpayantramidaṃ proktaṃ jāraṇādravyasādhane // VRrs_9.73 //</p>


                </div>
                <div type="commentary" n="Bodhinī">
                    <head>Rasaratnasamuccayabodhinī</head>
                    <p>dhūpayantramāha vidhāyeti // VRrsBo_9.73;1</p>
                    <p>galādhāre śalākāsthāpanārthaṃ galadeśasthapālikāvad ādhāraviśeṣe ityarthaḥ //
                        VRrsBo_9.73;2</p>
                    <p>atra prathamaṃ tiryak lohaśalākā ityanena dvitīyaṃ ca vinikṣipet ityanena
                        sambadhyate // VRrsBo_9.73;3</p>
                    <p>tiryak vakrākārāḥ tanvīḥ sūkṣmāḥ lohaśalākāḥ tiryak vakrabhāvena vinikṣipet
                        ityanvayaḥ // VRrsBo_9.73;4</p>
                    <p>tenetyādi // VRrsBo_9.73;5</p>
                    <p>uktavidhinā hatāni kṛtsnāni patrāṇi drutaṃ garbhe dravanti tataśca rasaḥ sa
                        svarṇapatradravaḥ vegena carati svakāryaṃ sādhayatītyarthaḥ //
                        VRrsBo_9.73;6</p>
                    <p>patrādho nikṣipeddhūmamityuktaṃ kiṃtaddhūmamityāha gandheti //
                        VRrsBo_9.73;7</p>
                    <p>prathamaṃ śreṣṭham // VRrsBo_9.73;8</p>
                    <p>dairghyavistārato +aṣṭāṅgulamānaṃ lohapātramekaṃ kārayitvā tasya kaṇṭhādhaḥ
                        aṅgulidvayaparimitasthāne galādhāre sūkṣmatiryaglohaśalākāḥ tiryagbhāvena
                        vinyasya tadupari kaṇṭakavedhyasvarṇapatrāṇi sthāpayet tatpatrādhaḥ
                        pātrābhyantare gandhakaharitālamanaḥśilābhiḥ kṛtakajjalīṃ mṛtanāgaṃ vā
                        nikṣipya adhomukhapātrāntareṇa tat pātraṃ pidhāya mṛdādinā sandhiṃ ruddhvā
                        ca pātrādho vahniṃ prajvālayettena saṃtaptakajjalyādito dhūmaṃ nirgatya
                        svarṇapatre lagiṣyati patrāṇi tāni bhasmībhavanti garbhe dravanti ca //
                        VRrsBo_9.73;9</p>

                    <p>$</p>
                </div>
                <div type="commentary" n="Ṭīkā">
                    <head>Rasaratnasamuccayaṭīkā</head>
                    <p>atha dhūpayantramāha vidhāyeti // VRrsṬī_9.73;1</p>
                    <p>atra yathoktamānaṃ lauhaṃ pātraṃ vidhāya tatkaṇṭhādho dvyaṅgule deśe
                        jalādhāraṃ laghupātraviśeṣaṃ nihitaṃ kuryāt // VRrsṬī_9.73;2</p>
                    <p>jaḍadravyasya dhāraṇārtham āśrayabhūtaṃ pātraṃ jalādhāraśabdavācyam //
                        VRrsṬī_9.73;3</p>
                    <p>tatra lohaśalākāstiryaṅnidhāya tatra svarṇapatrāṇi vinyaset sthāpayet //
                        VRrsṬī_9.73;4</p>
                    <p>teṣāmadhobhāge vakṣyamāṇaṃ dhūmadravyaṃ nikṣipet // VRrsṬī_9.73;5</p>
                    <p>tato yantrapātram apareṇa nyubjapātreṇa chādayet // VRrsṬī_9.73;6</p>
                    <p>mṛdā saṃdhilepaṃ kṛtvā yantrasyādhastādvahniṃ kuryāt // VRrsṬī_9.73;7</p>
                    <p>uktavidhānena hatāni patrāṇi kṛṣṇāni bhavanti // VRrsṬī_9.73;8</p>
                    <p>tatastāni sarase taptakhalve yathāvidhi mardanena pārado bhakṣayati //
                        VRrsṬī_9.73;9</p>
                    <p>bhakṣitāni ca tāni pāradodare śīghraṃ dravanti // VRrsṬī_9.73;10</p>
                    <p>atra dhūpadravyamāha // VRrsṬī_9.73;11</p>
                    <p>pāradena sākaṃ gandhakaharitālamanaḥśilānām anyatamasya samastānāṃ vā kṛtāyāḥ
                        kajjalyā dhūpanaṃ tayā kajjalyā bhasmīkṛtanāgena dhūpanaṃ vā svarṇapatrāṇāṃ
                        dhūpanasaṃskārārthaṃ mukhyaṃ dhūpanadravyam udāhṛtam // VRrsṬī_9.73;12</p>
                    <p>tārārthaṃ dhūpanaṃ tūcyata iti śeṣaḥ // VRrsṬī_9.73;13</p>
                    <p>tadāha tārapatrāṇyuktakajjalyā mṛtena vaṅgena dhūpayet // VRrsṬī_9.73;14</p>
                    <p>yathāyogyair māraṇayogyair uparasair hiṅgūlarasakamākṣikādibhir api dhūpayet
                        // VRrsṬī_9.73;15</p>
                    <p>jāraṇādravasādhanaṃ patrāṇāṃ jāraṇopayogipāradagarbhadravasādhanam ityarthaḥ
                        // VRrsṬī_9.73;16</p>
                </div>
                <div type="text">
                    <note>kandukayantra (1)</note>
                    <p>sthūlasthālyāṃ jalaṃ kṣiptvā vāso baddhvā mukhe dṛḍham /</p>
                    <p>tatra svedyaṃ vinikṣipya tanmukhaṃ prapidhāya ca // VRrs_9.74 //</p>
                    <p>adhastājjvālayedagniṃ yantraṃ tatkandukābhidham /</p>
                    <p>svedanīyantramityanye prāhuścedaṃ manīṣiṇaḥ // VRrs_9.75 //</p>


                </div>
                <div type="commentary" n="Bodhinī">
                    <head>Rasaratnasamuccayabodhinī</head>
                    <p>spaṣṭam // VRrsBo_9.75;1</p>
                    <p>svedanīyantratayā prāguktamapi idaṃ saṃjñāntarapradarśanārthaṃ punaruktam
                        athavā tatra sthālyā viśeṣo noktaḥ ataḥ yā kācit sthālī eva grāhyā atra tu
                        sthūlasthālī eva grāhyā ataḥ svedanīyantrāt asya vaiśiṣṭyam iti //
                        VRrsBo_9.75;2</p>

                    <p>$</p>
                </div>
                <div type="commentary" n="Ṭīkā">
                    <head>Rasaratnasamuccayaṭīkā</head>
                    <p>prāguktaṃ svedanīyantrameva kandukayantranāmnāha sthūlasthālyāmiti //
                        VRrsṬī_9.75;1</p>
                    <p>anye manīṣiṇo dhīrā vakṣyamāṇaprakāreṇa prāhuḥ yadveti // VRrsṬī_9.75;2</p>
                    <p>tatkandukayantramiti // VRrsṬī_9.75;3</p>
                    <p>evaṃ ca teṣāṃ mate svedanīyantram asmād bhinnam eveti bhāvaḥ //
                        VRrsṬī_9.75;4</p>
                    <p>puṣpādīnām atimṛdudravyāṇāṃ kalkāder vā svedanārtham asya yantrasyopayogo
                        bodhyaḥ // VRrsṬī_9.75;5</p>
                </div>
                <div type="text">
                    <note>kandukayantra (2)</note>
                    <p>yadvā sthālyāṃ jalaṃ kṣiptvā tṛṇaṃ kṣiptvā mukhopari /</p>
                    <p>svedyadravyaṃ parikṣipya pidhānaṃ pravidhāya ca /</p>
                    <p>adhastājjvālayedagniṃ yantraṃ tat kandukaṃ smṛtam // VRrs_9.76 //</p>
                    <note>khalva:: grindstone</note>
                    <p>khallayogyā śilā nīlā śyāmā snigdhā dṛḍhā guruḥ /</p>
                    <p>ṣoḍaśāṅgulakotsedhā navāṅgulakavistarā // VRrs_9.77 //</p>
                    <note>khalva:: pestle</note>
                    <p>caturviṃśāṅgulā dīrghā gharṣaṇī dvādaśāṅgulā /</p>
                    <p>viṃśatyaṅguladīrghā vā syādutsedhe daśāṅgulā /</p>
                    <p>khallapramāṇaṃ tajjñeyaṃ śreṣṭhaṃ syādrasakarmaṇi // VRrs_9.78 //</p>


                </div>
                <div type="commentary" n="Ṭīkā">
                    <head>Rasaratnasamuccayaṭīkā</head>
                    <p>atha khalvasaṃjñāyogyā sā śilā syāt // VRrsṬī_9.78;1</p>
                    <p>yā nīlā śyāmavarṇā vā snigdhādiguṇaviśiṣṭā ṣoḍaśāṅgulakocchrāyā tathā
                        navāṅgulakavistārā caturviṃśāṅgulair ā samantāddīrghā ca syāt //
                        VRrsṬī_9.78;2</p>
                    <p>sā khalvayogyeti pūrvatra saṃbandhaḥ // VRrsṬī_9.78;3</p>
                    <p>gharṣaṇī tu dvādaśāṅguladīrghā syāt // VRrsṬī_9.78;4</p>
                    <p>punaḥ khalvaśilāmānavikalpamāha viṃśatyaṅguleti // VRrsṬī_9.78;5</p>
                    <p>athavā khalvaśilā viṃśatyaṅguladīrghā // VRrsṬī_9.78;6</p>
                    <p>utsedha ucchrāye ca daśāṅgulā kāryeti viśeṣaḥ // VRrsṬī_9.78;7</p>
                    <p>navāṅguleti vistāramānaṃ tu prāguktameva grāhyam // VRrsṬī_9.78;8</p>

                    <p>$</p>
                </div>
                <div type="commentary" n="Bodhinī">
                    <head>Rasaratnasamuccayabodhinī</head>
                    <p>khallayantramāha khallayogyeti // VRrsBo_9.78;1</p>
                    <p>utsedhaḥ pārśvata unnataḥ // VRrsBo_9.78;2</p>
                    <p>dīrghaḥ āyāmena unnataḥ iti dīrghotsedhayor bhedaḥ // VRrsBo_9.78;3</p>
                    <p>gharṣaṇī kaṇḍanī putrikā iti yāvat noíā iti bhāṣā // VRrsBo_9.78;4</p>
                </div>
                <div type="text">
                    <note>khalva:: subtypes</note>
                    <p>khallayantraṃ tridhā proktaṃ rasādisukhamardane // VRrs_9.79 //</p>
                    <p>nirudgārau sumasṛṇau kāryau putrikayā yutau // VRrs_9.80 //</p>
                    <note>khalva:: ardhacandra</note>
                    <p>utsedhe sa daśāṅgulaḥ khalu kalātulyāṅgulāyāmavān vistāreṇa daśāṅgulo
                        munimitairnimnas tayaivāṅgulaiḥ /</p>


                </div>
                <div type="commentary" n="Bodhinī">
                    <head>Rasaratnasamuccayabodhinī</head>
                    <p>gharṣaḥ śilāputraḥ // VRrsBo_9.80;1</p>
                </div>
                <div type="text">

                    <p>pālyāṃ dvyaṅgulivistaraśca masṛṇo +atīvārdhacandropamo gharṣo
                        dvādaśakāṅgulaśca tadayaṃ khallo mataḥ siddhaye // VRrs_9.81 //</p>
                    <p>asminpañcapalaḥ sūto mardanīyo viśuddhaye /</p>
                    <p>tattadaucityayogena khalleṣvanyeṣu yojayet // VRrs_9.82 //</p>
                    <note>khalva (2)</note>
                    <p>dvādaśāṅgulavistāraḥ khallo +atimasṛṇopalaḥ /</p>
                    <p>caturaṅgulanimnaśca madhye +atimasṛṇīkṛtaḥ // VRrs_9.83 //</p>
                    <p>mardakaś cipiṭo +adhastāt sugrāhaśca śikhopari /</p>
                    <p>ayaṃ tu vartulaḥ khallo mardane+atisukhapradaḥ // VRrs_9.84 //</p>


                </div>
                <div type="commentary" n="Bodhinī">
                    <head>Rasaratnasamuccayabodhinī</head>
                    <p>mardanārthaṃ dvitīyaṃ vartulakhallamāha dvādaśeti // VRrsBo_9.84;1</p>
                    <p>mardaka iti // VRrsBo_9.84;2</p>
                    <p>putrikā adhobhāge cipiṭavadvistīrṇā uparibhāge ca sukhena yathā dhāraṇīyā
                        bhavati tathā kartavyā ityarthaḥ // VRrsBo_9.84;3</p>
                </div>
                <div type="text">
                    <note>taptakhalva</note>
                    <p>lauho navāṅgulaḥ khallo nimnatve ca ṣaḍaṅgulaḥ /</p>
                    <p>mardako +aṣṭāṅgulaścaiva taptakhallābhidho +apyayam // VRrs_9.85 //</p>
                    <p>kṛtvā khallākṛtiṃ cullīm aṅgāraiḥ paripūritām /</p>
                    <p>tasyāṃ niveśya taṃ khallaṃ pārśve bhastrikayā dhamet // VRrs_9.86 //</p>
                    <p>tadantarmarditā piṣṭiḥ kṣārairamlaiśca saṃyutā /</p>
                    <p>pradravatyativegena sveditā nātra saṃśayaḥ /</p>
                    <p>kṛtaḥ kāntāyasā so +ayaṃ bhavet koṭiguṇo rasaḥ // VRrs_9.87 //</p>
                </div>

            </div>
            <div type="adhyāya">
                <head>Adhyāya 10</head>
                <div type="text">
                    <note>crucible:: synonyms</note>
                    <p>mūṣā hi krauñcikā proktā kumudī karahāṭikā /</p>
                    <p>pācanī vahnimitrā ca rasavādibhirīryate // VRrs_10.1 //</p>
                    <note>crucible:: nirukti</note>
                    <p>muṣṇāti doṣān mūṣā yā sā mūṣeti nigadyate // VRrs_10.2 //</p>
                    <note>crucible:: material</note>
                    <p>upādānaṃ bhavettasyā mṛttikā lohameva ca // VRrs_10.3 //</p>
                    <p>mūṣāmukhaviniṣkrāntā varamekāpi kākiṇī /</p>
                    <p>durjanapraṇipātena dhiglakṣam api māninām // VRrs_10.4 //</p>
                    <note>saṃdhilepa</note>
                    <p>mūṣāpidhānayorbandhe bandhanaṃ saṃdhilepanam /</p>
                    <p>andhraṇaṃ randhraṇaṃ caiva saṃśliṣṭaṃ saṃdhibandhanam // VRrs_10.5 //</p>
                    <note>Ton/Lehm fṃr Tiegel</note>
                    <p>mṛttikā pāṇḍurasthūlā śarkarā śoṇapāṇḍurā /</p>
                    <p>cirādhmānasahā sā hi mūṣārtham atiśasyate /</p>
                    <p>tadabhāve ca vālmīkī kaulālī vā samīryate // VRrs_10.6 //</p>
                    <p>yā mṛttikā dugdhatuṣaiḥ śaṇena śikhitrakair vā hayaladdinā ca /</p>
                    <p>lauhena daṇḍena ca kuṭṭitā sā sādhāraṇā syāt khalu mūṣikārthe // VRrs_10.7
                        //</p>
                    <p>śvetāśmānas tuṣā dagdhāḥ śikhitrāḥ śaṇakharpare /</p>
                    <p>laddiḥ kiṭṭaṃ kṛṣṇamṛtsnā saṃyojyā mūṣikāmṛdi // VRrs_10.8 //</p>


                </div>
                <div type="commentary" n="Bodhinī">
                    <head>Rasaratnasamuccayabodhinī</head>
                    <p>mūṣārthaṃ praśastamṛttikāmāha mṛttiketi // VRrsBo_10.8;1</p>
                    <p>pāṇḍurasthūlā pāṇḍuvarṇā sthūlā ca // VRrsBo_10.8;2</p>
                    <p>athavā śoṇapāṇḍurā raktapāṇḍumiśravarṇā cirādhmānasahā dīrghakālaṃ vyāpya
                        agnisaṃtāpaṃ prāpyāpi avidāraṇaśīlā evaṃvidhā yā śarkarā mṛttikā kaṅkararūpā
                        mṛttikā // VRrsBo_10.8;3</p>
                    <p>śarkarāmṛttikābhāve grāhyamṛttikāmāha taditi // VRrsBo_10.8;4</p>
                    <p>vālmīkī kṛmiśailodbhavā mṛd uimāṭī iti vaṅgabhāṣā // VRrsBo_10.8;5</p>
                    <p>kaulālī kumbhakāramṛdityarthaḥ // VRrsBo_10.8;6</p>
                    <p>hayaladdinā aśvapurīṣena // VRrsBo_10.8;7</p>
                    <p>upādānāntarāṇyāha śvetāśmāna iti // VRrsBo_10.8;8</p>
                    <p>śvetāśmānaḥ śvetaprastarāḥ // VRrsBo_10.8;9</p>
                    <p>kharparaḥ kapālakhaṇḍaḥ dagdhamṛttikā iti yāvat // VRrsBo_10.8;10</p>
                    <p>śaṇakharpare ityatra śaṇakarpaṭe iti pāṭhe karpaṭaṃ chinnavastram //
                        VRrsBo_10.8;11</p>
                    <p>laddiḥ hayaladdiḥ // VRrsBo_10.8;12</p>
                    <p>kiṭṭaṃ maṇḍūram // VRrsBo_10.8;13</p>
                    <p>kṛṣṇamṛtsnā kṛṣṇavarṇamṛttikā // VRrsBo_10.8;14</p>
                    <p>mūṣikāmṛdā mūṣārthagrāhyamṛttikayā sahetyarthaḥ // VRrsBo_10.8;15</p>

                    <p>$</p>
                </div>
                <div type="commentary" n="Ṭīkā">
                    <head>Rasaratnasamuccayaṭīkā</head>
                    <p>mūṣārthaṃ praśastamṛttikāyā lakṣaṇamāha mṛttiketi // VRrsṬī_10.8;1</p>
                    <p>pāṇḍurā sthūlakaṇā śoṇamiśrapāṇḍurakaṇā vā // VRrsṬī_10.8;2</p>
                    <p>kaulālī kulālabhāṇḍotpādanārtham upādānamṛttikā // VRrsṬī_10.8;3</p>
                    <p>atha sarvamūṣopayogisādhāraṇamṛttikām āha yā mṛttiketi // VRrsṬī_10.8;4</p>
                    <p>dagdhatuṣeti // VRrsṬī_10.8;5</p>
                    <p>caturthāṃśena dagdhatuṣayuktā pratyekaṃ tathā bhāgaiḥ śikhitraiḥ kokilair
                        hayaladdināśvaśakṛtā ca yuktā sā praśastā // VRrsṬī_10.8;6</p>
                    <p>mūṣikāmṛdi caturthāṃśena saṃyojyadravyāṇyāha śvetāśmāna iti //
                        VRrsṬī_10.8;7</p>
                    <p>gāretyaparaparyāyāḥ // VRrsṬī_10.8;8</p>
                    <p>te ca dagdhā eva grāhyāḥ // VRrsṬī_10.8;9</p>
                </div>
                <div type="text">
                    <note>vajramūṣā</note>
                    <p>mṛdastribhāgāḥ śaṇaladdibhāgau bhāgaśca nirdagdhatuṣopalādeḥ /</p>
                    <p>kiṭṭārdhabhāgaṃ parikhaṇḍya vajramūṣāṃ vidadhyātkhalu sattvapāte // VRrs_10.9
                        //</p>


                </div>
                <div type="commentary" n="Bodhinī">
                    <head>Rasaratnasamuccayabodhinī</head>
                    <p>vajramūṣāmāha mṛda iti // VRrsBo_10.9;1</p>
                    <p>mṛdaḥ pūrvoktarūpamṛttikāyāḥ // VRrsBo_10.9;2</p>
                    <p>śaṇaladdibhāgau śaṇasya laddeśca pratyekaṃ bhāgadvayam // VRrsBo_10.9;3</p>
                    <p>parikhaṇḍya cūrṇayitvā // VRrsBo_10.9;4</p>
                </div>
                <div type="text">
                    <note>yogamūṣā</note>
                    <p>dagdhāṅgāratuṣopetā mṛtsnā valmīkamṛttikā /</p>
                    <p>tattadviḍasamāyuktā tattadviḍavilepitā // VRrs_10.10 //</p>
                    <p>tayā yā vihitā mūṣā yogamūṣeti kathyate /</p>
                    <p>anayā sādhitaḥ sūto jāyate guṇavattaraḥ // VRrs_10.11 //</p>


                </div>
                <div type="commentary" n="Bodhinī">
                    <head>Rasaratnasamuccayabodhinī</head>
                    <p>yogamūṣāmāha dagdheti // VRrsBo_10.11;1</p>
                    <p>dagdhaśabdo+atra aṅgāratuṣābhyāṃ pratyekaṃ sambadhyate // VRrsBo_10.11;2</p>
                    <p>mṛtsnā pāṇḍurasthūlādiguṇopetā śarkarāmṛttiketyarthaḥ // VRrsBo_10.11;3</p>
                    <p>tattadviḍasamāyuktā sūtajāraṇārthaṃ prāṅnirūpitaviḍamiśritā //
                        VRrsBo_10.11;4</p>
                    <p>tattadviḍavilepitā tenaiva viḍenāliptā // VRrsBo_10.11;5</p>
                    <p>dagdhāṅgārādiviḍāntaṃ sarvamekatra saṃnīya mūṣāṃ viracayya viḍena liptvā
                        śuṣkīkṛtya gṛhṇīyāditi // VRrsBo_10.11;6</p>

                    <p>$</p>
                </div>
                <div type="commentary" n="Ṭīkā">
                    <head>Rasaratnasamuccayaṭīkā</head>
                    <p>atha yogamūṣāmāha dagdhagāreti // VRrsṬī_10.11;1</p>
                    <p>dagdhā gārā vajraprasavāḥ śvetapāṣāṇā dagdhaṃ śālituṣaṃ ca pratyekaṃ
                        caturthāṃśena taistathā tattadviḍacūrṇaiśca miśritā yā praśastā
                        valmīkamṛttikā tayā vihitā ghaṭitā mūṣā yogamūṣeti kīrtyate //
                        VRrsṬī_10.11;2</p>
                    <p>iyaṃ cābhrakasattvāder jāraṇāyāṃ viśiṣṭo yo yo viḍastena vilepitā tenaiva
                        kāryā // VRrsṬī_10.11;3</p>
                    <p>atha jāraṇāyāṃ sā pāradagarbhitā koṣṭhīyantre bhastrikayā dhmātā cettayā
                        sādhito jāritatāmrasattvādiḥ khoṭādirūpaśca pārado guṇavattaro bhavati //
                        VRrsṬī_10.11;4</p>
                    <p>evaṃ ceyaṃ yogavāhimūṣā yogamūṣetyanvarthanāmiketi bhāvaḥ //
                        VRrsṬī_10.11;5</p>
                </div>
                <div type="text">
                    <note>vajradrāvaṇikamūṣā</note>
                    <p>gārabhūnāgadhautābhyāṃ śaṇairdagdhatuṣairapi /</p>
                    <p>samaiḥ samā ca mūṣāmṛnmahiṣīdugdhamarditā // VRrs_10.12 //</p>
                    <p>krauñcikā yantramātraṃ hi bahudhā parikīrtitā /</p>
                    <p>tayā viracitā mūṣā vajradrāvaṇikocitā // VRrs_10.13 //</p>


                </div>
                <div type="commentary" n="Bodhinī">
                    <head>Rasaratnasamuccayabodhinī</head>
                    <p>vajradrāvaṇopayogimūṣāmāha gāreti // VRrsBo_10.13;1</p>
                    <p>gāraśabdo+atra koṣṭhāgārikārthakaḥ nāmaikadeśenāpi nāmasākalyagrahaṇam iti
                        nyāyāt koṣṭhāgārikā mṛttikāviśeṣaḥ kumīre pokāra moṭī iti bhāṣā //
                        VRrsBo_10.13;2</p>
                    <p>bhūnāgaśabdenāpi tanmṛttikā grāhyā evaṃ ca gārabhūnāgadhautābhyāṃ
                        dhautakoṣṭhāgārikākiñculūkamṛdbhyām // VRrsBo_10.13;3</p>
                    <p>mūṣāmṛt pūrvoktaśarkarāvālmīkikaulālyādīnām anyatamā // VRrsBo_10.13;4</p>
                    <p>gārādituṣāntaṃ sarvaṃ samam mṛttikā ca sarvaiḥ samānā grāhyā //
                        VRrsBo_10.13;5</p>
                    <p>krauñciketi // VRrsBo_10.13;6</p>
                    <p>yantramātre hi krauñcikā saṃjñā vartate sā hi bahudhā vividhaprakārā
                        ityanvayaḥ // VRrsBo_10.13;7</p>

                    <p>$</p>
                </div>
                <div type="commentary" n="Ṭīkā">
                    <head>Rasaratnasamuccayaṭīkā</head>
                    <p>atha hīnajātīyanātikaṭhinavajrapramukhakaṭhinapāṣāṇasattvaratnānāṃ
                        drāvaṇakarīṃ mūṣāmāha gāreti // VRrsṬī_10.13;1</p>
                    <p>gārāḥ śvetā vajrotpādakāḥ pāṣāṇāḥ // VRrsṬī_10.13;2</p>
                    <p>bhūnāgadhautaṃ paribhāṣādhyāyoktaṃ grāhyam // VRrsṬī_10.13;3</p>
                    <p>śaṇā dagdhatuṣāścaite mithaḥ samāḥ // VRrsṬī_10.13;4</p>
                    <p>taiḥ samā samabhāgā prāguktalakṣaṇā mūṣopādānamṛd ekatra kṛtvā mahiṣīdugdhena
                        saṃmardya saṃskṛtā ceyaṃ mṛtkrauñcikāpakṣamātraṃ nānāvidhamūṣārūpo yo bhāgo
                        yantratulyastannirmāṇārthaṃ praśastatvena bahuṣu grantheṣu kathitā //
                        VRrsṬī_10.13;5</p>
                    <p>taddhitamūṣāyāḥ sattvāharaṇādikāryeṣvagninā cirakālaparyantaṃ durbhedyatvāt
                        // VRrsṬī_10.13;6</p>
                    <p>bhūnāgopetatvena śīghradrāvaṇopayogitvācca // VRrsṬī_10.13;7</p>
                    <p>tayā saṃskṛtayā mṛdā vihitā mūṣā śāstre vajradrāvaṇaketi khyātā //
                        VRrsṬī_10.13;8</p>
                </div>
                <div type="text">
                    <note>gāramūṣā</note>
                    <p>dugdhaṣaḍguṇagārāṣṭakiṭṭāṅgāraśaṇānvitā /</p>
                    <p>kṛṣṇamṛdbhiḥ kṛtā mūṣā gāramūṣetyudāhṛtā /</p>
                    <p>yāmayugmaparidhmānān nāsau dravati vahninā // VRrs_10.14 //</p>


                </div>
                <div type="commentary" n="Bodhinī">
                    <head>Rasaratnasamuccayabodhinī</head>
                    <p>gāramūṣāmāha dugdheti // VRrsBo_10.14;1</p>
                    <p>gārasya ṣaḍguṇatvaṃ kiṭṭāṅgāraśaṇānāṃ ca pratyekam aṣṭaguṇatvaṃ
                        kṛṣṇamṛdapekṣayā bodhyam // VRrsBo_10.14;2</p>
                    <p>dugdhaṃ ca mardanayogyam // VRrsBo_10.14;3</p>

                    <p>$</p>
                </div>
                <div type="commentary" n="Ṭīkā">
                    <head>Rasaratnasamuccayaṭīkā</head>
                    <p>atha gāramūṣāmāha dagdheti // VRrsṬī_10.14;1</p>
                    <p>dagdhā ye mṛttikāpekṣayā ṣaḍguṇā gārāstadviśiṣṭāstathā lohakiṭṭā aṅgārā
                        nirvāṇāgnayaḥ kokilāḥ // VRrsṬī_10.14;2</p>
                    <p>tathā śaṇāḥ tāga iti khyātāḥ // VRrsṬī_10.14;3</p>
                    <p>te ca pratyekaṃ caturthāṃśamitāstairyuktā yā kṛṣṇavarṇā mṛttatkṛtā mūṣā
                        śāstre gāramūṣeti parikīrtitā // VRrsṬī_10.14;4</p>
                    <p>teṣāṃ pāṣāṇānāmatra sādhakamadhye hyadhikabhāgopetatvāditi bhāvaḥ //
                        VRrsṬī_10.14;5</p>
                </div>
                <div type="text">
                    <note>varamūṣā</note>
                    <p>vajrāṅgāratuṣāstulyās taccaturguṇamṛttikā /</p>
                    <p>gārā ca mṛttikātulyā sarvair etair vinirmitā /</p>
                    <p>varamūṣeti nirdiṣṭā yāmamagniṃ saheta sā // VRrs_10.15 //</p>


                </div>
                <div type="commentary" n="Bodhinī">
                    <head>Rasaratnasamuccayabodhinī</head>
                    <p>varamūṣāmāha vajreti // VRrsBo_10.15;1</p>
                    <p>vajraṃ tadākhyalauhaṃ pūrvoktasaṃgatyā tatkiṭṭaṃ vā bodhyam //
                        VRrsBo_10.15;2</p>

                    <p>$</p>
                </div>
                <div type="commentary" n="Ṭīkā">
                    <head>Rasaratnasamuccayaṭīkā</head>
                    <p>atha varamūṣām āha vajreti // VRrsṬī_10.15;1</p>
                    <p>vajro hīrakaḥ // VRrsṬī_10.15;2</p>
                    <p>tadalābhe vaikrāntaṃ grāhyam // VRrsṬī_10.15;3</p>
                    <p>aṅgārā haṭhānmṛttikādhūliprakṣepeṇa niragnayaḥ kokilāḥ // VRrsṬī_10.15;4</p>
                    <p>tathā dagdhatuṣāḥ // VRrsṬī_10.15;5</p>
                    <p>sarve ca mithastulyabhāgāḥ // VRrsṬī_10.15;6</p>
                    <p>sarvebhyaścaturguṇā mṛttikā tattulyā gārāḥ śvetapāṣāṇāḥ // VRrsṬī_10.15;7</p>
                    <p>etannirmitā mūṣā varamūṣeti kathyate // VRrsṬī_10.15;8</p>
                    <p>varasya śreṣṭhasya mahāmūlyasya hīrakasyātra ghaṭakatvāt //
                        VRrsṬī_10.15;9</p>
                </div>
                <div type="text">
                    <note>varṇamūṣā</note>
                    <p>pāṣāṇarahitā raktā raktavargānusādhitā /</p>
                    <p>mṛttayā sādhitā mūṣā kṣitikhecaralepitā /</p>
                    <p>varṇamūṣeti sā proktā varṇotkarṣe niyujyate // VRrs_10.16 //</p>


                </div>
                <div type="commentary" n="Bodhinī">
                    <head>Rasaratnasamuccayabodhinī</head>
                    <p>varṇamūṣāmāha pāṣāṇarahiteti // VRrsBo_10.16;1</p>
                    <p>raktā raktavarṇā // VRrsBo_10.16;2</p>
                    <p>raktavargānusādhitā vakṣyamāṇakusumbhādimākṣikāntavargakvāthena bhāvitā śṛtā
                        vā // VRrsBo_10.16;3</p>
                    <p>kṣitikhecaralepitā kṣitiśca khaṃ ca kṣitikhe tatra carataḥ iti kṣitikhecarau
                        bhūnāgamṛt kāśīśaṃ ca yadvā kṣitisthaḥ khecaraḥ kāśīśamityarthaḥ //
                        VRrsBo_10.16;4</p>
                    <p>varṇotkarṣe praśastavarṇatāpādane raktavarṇajanane ityāśayaḥ //
                        VRrsBo_10.16;5</p>

                    <p>$</p>
                </div>
                <div type="commentary" n="Ṭīkā">
                    <head>Rasaratnasamuccayaṭīkā</head>
                    <p>atha varṇamūṣāmāha pāṣāṇeti // VRrsṬī_10.16;1</p>
                    <p>pāṣāṇā raktapāṣāṇāḥ // VRrsṬī_10.16;2</p>
                    <p>samabhāgaiśca taiḥ sahitā yā raktā raktavarṇā mṛttikā tayā sādhitā vihitā
                        mūṣā varṇamūṣeti proktā // VRrsṬī_10.16;3</p>
                    <p>yasmādiyaṃ niyujyata upayujyate nirvāhaṇena dhātoḥ pāradasya vā
                        raktavarṇotpādanārtham // VRrsṬī_10.16;4</p>
                    <p>uktaṃ ca rasahṛdaye // VRrsṬī_10.16;5</p>
                    <p>nirguṇḍīrasabhāvitapuṭitaṃ śilayā vartitaṃ ślakṣṇam /</p>
                    <p>tāvanmṛditapuṭitaṃ nirutthabhāvaṃ vrajedyāvat // VRrsṬī_10.16;6</p>
                    <p>tāre tannirvyūḍhaṃ yāvat pītaṃ bhavedruciram /</p>
                    <p>hemnā samena militaṃ mātrātulyaṃ bhavet kanakam // VRrsṬī_10.16;7</p>
                    <p>iti // VRrsṬī_10.16;8</p>
                    <p>atra nirvāhaṇaṃ cāsyāṃ mūṣāyāṃ kāryam // VRrsṬī_10.16;9</p>
                    <p>raktavargaḥ śvetavargaścāsminnevādhyāye vakṣyamāṇaḥ // VRrsṬī_10.16;10</p>
                </div>
                <div type="text">
                    <note>rūpyamūṣā</note>
                    <p>pāṣāṇarahitā śvetā śvetavargānusādhitā /</p>
                    <p>mṛt tayā sādhitā mūṣā kṣitikhecaralepitā /</p>
                    <p>raupyamūṣeti sā proktā varṇotkarṣe niyujyate // VRrs_10.17 //</p>
                    <note>viḍamūṣā</note>
                    <p>tattadbhedamṛdodbhūtā tattadviḍavilepitā /</p>
                    <p>dehalohārthayogārthaṃ viḍamūṣetyudāhṛtā // VRrs_10.18 //</p>


                </div>
                <div type="commentary" n="Bodhinī">
                    <head>Rasaratnasamuccayabodhinī</head>
                    <p>viḍamūṣāmāha tattaditi // VRrsBo_10.18;1</p>
                    <p>tattadbhedamṛdodbhūtā śarkarādīnām anyatamamṛdā racitā ityarthaḥ //
                        VRrsBo_10.18;2</p>
                    <p>tattadbhedamṛdodbhūtā ityatra tattadviḍamṛdodbhūtā iti pāṭhe pūrvoktaviḍena
                        pūrvoktamṛdā ca udbhūtā nirmitā // VRrsBo_10.18;3</p>
                    <p>dehalohārthayogārthaṃ dehasya lauhavad dārḍhyasampādanārthā ye yogāḥ
                        tadarthaṃ tatkarmasampādanārtham ityarthaḥ // VRrsBo_10.18;4</p>

                    <p>$</p>
                </div>
                <div type="commentary" n="Ṭīkā">
                    <head>Rasaratnasamuccayaṭīkā</head>
                    <p>atha viḍamūṣāmāha tattadviḍamṛdudbhūteti // VRrsṬī_10.18;1</p>
                    <p>abhrasattvajāraṇasvarṇajāraṇopayogīni yāni vaḍavānalādiviḍāni
                        yathoddiṣṭarasādibhāvitāni cūrṇāni tathā
                        sarvalohādijāraṇopayogiviḍātmakaścūrṇaḥ paribhāṣādhyāye viḍavarṇanāvasare
                        prāguktaḥ // VRrsṬī_10.18;2</p>
                    <p>tathā pūrvoktā nānāvidhā pāṇḍurādimṛttadudbhūtā tatsiddhā tathā tattadviḍair
                        grāsajāraṇasādhanair viśiṣṭaiścūrṇairantarvilepitā yā mūṣā sā
                        viḍamūṣetyucyate // VRrsṬī_10.18;3</p>
                    <p>iyaṃ mūṣā dṛḍhakāyakararasāyanavidhau sādhanatvena dehārthā
                        dehopayoginītyarthaḥ // VRrsṬī_10.18;4</p>
                    <p>tathā lohamāraṇopayoginī // VRrsṬī_10.18;5</p>
                    <p>ata eva lohārthā // VRrsṬī_10.18;6</p>
                    <p>tathā artho dhanaṃ tathā suvarṇādyutpādanavidhau dhātuvāde
                        sādhanatvenārthārthā // VRrsṬī_10.18;7</p>
                    <p>tathā
                        kāsaghnaratnakaraṇḍakarasārśonāśakasarvalokāśrayarasaprabhṛtinānāvidharogaghnarasavidhau
                        sādhanatvena yogārthā cetīyaṃ caturvidhakāryopayoginī bhavati //
                        VRrsṬī_10.18;8</p>
                </div>
                <div type="text">
                    <note>vajradrāvaṇikamūṣā (2)</note>
                    <p>gārabhūnāgadhautābhyāṃ tuṣamṛṣṭaśaṇena ca /</p>
                    <p>samaiḥ samā ca mūṣāmṛnmahiṣīdugdhamarditā // VRrs_10.19 //</p>
                    <p>krauñcikā yantramātre hi bahudhā parikīrtitā /</p>
                    <p>tayā viracitā mūṣā liptā matkuṇaśoṇitaiḥ // VRrs_10.20 //</p>
                    <p>bālābdadhvanimūlaiśca vajradrāvaṇakrauñcikā /</p>
                    <p>sahate+agniṃ caturyāmaṃ draveṇa vyādhitā satī // VRrs_10.21 //</p>


                </div>
                <div type="commentary" n="Bodhinī">
                    <head>Rasaratnasamuccayabodhinī</head>
                    <p>pūrvoktavajradrāvaṇopayogimūṣāyāḥ prakārāntaramāha gāreti //
                        VRrsBo_10.21;1</p>
                    <p>matkuṇaḥ chārapokā iti khyātaḥ krimiviśeṣaḥ tasya śoṇitaiḥ //
                        VRrsBo_10.21;2</p>
                    <p>abdadhvaniḥ vanataṇḍulīyakaḥ kāṃṭānaṭe iti bhāṣā bālābdadhvanimūlaiḥ
                        navotpannataṇḍulīyamūlaiḥ yadvā vālaḥ aśvapucchakeśaḥ tathā abdadhvanimūlaṃ
                        taiḥ liptā ityanenānvayaḥ // VRrsBo_10.21;3</p>
                    <p>draveṇa vyādhitā viddhā spṛṣṭā ityarthaḥ dravapūrṇā ityāśayaḥ //
                        VRrsBo_10.21;4</p>

                    <p>$</p>
                </div>
                <div type="commentary" n="Ṭīkā">
                    <head>Rasaratnasamuccayaṭīkā</head>
                    <p>athāvyabhicāreṇa vajramātradrāvaṇārthaṃ vajramūṣāmāha gāreti //
                        VRrsṬī_10.21;1</p>
                    <p>vālābdeti // VRrsṬī_10.21;2</p>
                    <p>vālā narakeśāḥ // VRrsṬī_10.21;3</p>
                    <p>abdadhvanimūlaṃ tandulīyakamūlam // VRrsṬī_10.21;4</p>
                    <p>iyaṃ mūṣā dravadraveṇa vyathitā satī antaḥsthataijasadravyayogasaṃyogena
                        bāhyāgnisaṃyogena ca saṃtataṃ pīḍitā satyapyagniṃ sahate //
                        VRrsṬī_10.21;5</p>
                </div>
                <div type="text">
                    <note>mūṣāpyāyana</note>
                    <p>drave dravībhāvamukhe mūṣāyā dhmānayogataḥ /</p>
                    <p>kṣaṇamuddharaṇaṃ yattanmūṣāpyāyanam ucyate // VRrs_10.22 //</p>


                </div>
                <div type="commentary" n="Bodhinī">
                    <head>Rasaratnasamuccayabodhinī</head>
                    <p>mūṣāpyāyanamāha drave iti // VRrsBo_10.22;1</p>
                    <p>dhmāyate aneneti dhmānamagniḥ tadyogataḥ agnisaṃyogād drave drāvaṇopayogini
                        dravye dravībhāvamukhe dravībhavitum ārabdhe mūṣāyā yat kṣaṇam uddharaṇam
                        agnitaḥ uttolanam avatāraṇamityarthaḥ tad āpyāyanaṃ tarpaṇaṃ
                        sthāyitvasampādanam ityarthaḥ // VRrsBo_10.22;2</p>
                </div>
                <div type="text">
                    <note>vṛntākamūṣā</note>
                    <p>vṛntākākāramūṣāyāṃ nālaṃ dvādaśakāṅgulam /</p>
                    <p>dhattūrapuṣpavac cordhvaṃ sudṛḍhaṃ śliṣṭapuṣpavat // VRrs_10.23 //</p>
                    <p>aṣṭāṅgulaṃ ca sacchidraṃ sā syād vṛntākamūṣikā /</p>
                    <p>anayā kharparādīnāṃ mṛdūnāṃ sattvamāharet // VRrs_10.24 //</p>


                </div>
                <div type="commentary" n="Bodhinī">
                    <head>Rasaratnasamuccayabodhinī</head>
                    <p>vṛntākamūṣāmāha vṛntāketi // VRrsBo_10.24;1</p>
                    <p>vṛntākaṃ vārttākuḥ vārttākuphalasadṛśākārāṃ mūṣāṃ kṛtvā tatra
                        dvādaśāṅguladīrghaṃ nālaṃ yojayet nālāgrabhāgaṃ ca dhustūrapuṣpavad
                        uparyadho yugmarūpāvasthitam aṣṭāṅgulaṃ sacchidraṃ ca kuryāt //
                        VRrsBo_10.24;2</p>

                    <p>$</p>
                </div>
                <div type="commentary" n="Ṭīkā">
                    <head>Rasaratnasamuccayaṭīkā</head>
                    <p>vṛntākamūṣāmāha vṛntākākāreti // VRrsṬī_10.24;1</p>
                    <p>dvādaśakāṅgulam // VRrsṬī_10.24;2</p>
                    <p>dvādaśāṅgulaṃ dīrgham ūrdhvam uttānamūṣāyā ūrdhvatanamukhabhāgo
                        dhattūrapuṣpavat krameṇa vistīrṇastadvadeva ca saṃśleṣeṇa tricatuṣkoṇayuto
                        dhmānāvasare pihite+api mukhe sati tatkoṇamārgeṇāntaḥsthadhūmasya
                        bahirnirgamanārthaṃ koṇaghaṭanenaiva tanmukhaṃ sacchidraṃ bhavati //
                        VRrsṬī_10.24;3</p>
                    <p>tacca mukham aṣṭāṅgulavistṛtaṃ vartulasūtraveṣṭanenāṣṭāṅgulamitam ityarthaḥ
                        // VRrsṬī_10.24;4</p>
                </div>
                <div type="text">
                    <note>gostanamūṣā</note>
                    <p>mūṣā yā gostanākārā śikhāyuktapidhānakā /</p>
                    <p>sattvānāṃ drāvaṇe śuddhau mūṣā sā gostanī bhavet // VRrs_10.25 //</p>


                </div>
                <div type="commentary" n="Ṭīkā">
                    <head>Rasaratnasamuccayaṭīkā</head>
                    <p>atha gostanamūṣāmāha mūṣāyā iti // VRrsṬī_10.25;1</p>
                    <p>śikhāyukteti // VRrsṬī_10.25;2</p>
                    <p>śikharākārapidhānakasahiteyameva cāndhamūṣābhidhīyate // VRrsṬī_10.25;3</p>
                    <p>dvaṃdvitabījamelāpādividhāvasyā upayogo bodhyaḥ // VRrsṬī_10.25;4</p>
                    <p>yatra tu nyubjayā tayācchādanaṃ kriyate tatra pidhānarahitā grāhyā //
                        VRrsṬī_10.25;5</p>
                    <p>yathā nābhiyantre prāguktam /</p>
                    <p>tataścācchādayet samyaggostanākāramūṣayā /</p>
                    <p>iti // VRrsṬī_10.25;6</p>
                </div>
                <div type="text">
                    <note>mallamūṣā</note>
                    <p>nirdiṣṭā mallamūṣā yā malladvitayasampuṭāt /</p>
                    <p>parpaṭyādirasādīnāṃ svedanāya prakīrtitā // VRrs_10.26 //</p>


                </div>
                <div type="commentary" n="Ṭīkā">
                    <head>Rasaratnasamuccayaṭīkā</head>
                    <p>mallamūṣāmāha nirdiṣṭeti // VRrsṬī_10.26;1</p>
                    <p>mallaṃ pidhānopayogi vistīrṇaṃ kiṃcid gabhīrodaraṃ mṛnmayaṃ pātraṃ śarāveti
                        loke prasiddham // VRrsṬī_10.26;2</p>
                    <p>saptaviṃśatitame+adhyāye+asyā upayogaṃ vakṣyati madanasaṃjīvanarasavidhau //
                        VRrsṬī_10.26;3</p>
                    <p>anyatrāpi prabhūtasthale caiṣopayujyate // VRrsṬī_10.26;4</p>
                    <p>tadevocyate parpaṭyādīti // VRrsṬī_10.26;5</p>
                </div>
                <div type="text">
                    <note>pakvamūṣā</note>
                    <p>kulālabhāṇḍarūpā yā dṛḍhā ca paripācitā /</p>
                    <p>pakvamūṣeti sā proktā poṭṭalyādivipācane // VRrs_10.27 //</p>


                </div>
                <div type="commentary" n="Bodhinī">
                    <head>Rasaratnasamuccayabodhinī</head>
                    <p>pakvamūṣāmāha kulāleti // VRrsBo_10.27;1</p>
                    <p>ghaṭakapālayoḥ pṛthak pṛthak nirmāṇārthaṃ yaḥ pratirūpaḥ saḥ
                        kulālabhāṇḍaśabdenocyate tadrūpā ityarthaḥ // VRrsBo_10.27;2</p>
                    <p>poṭalyādivipācane ratnagarbhapoṭalyādipāke ityarthaḥ // VRrsBo_10.27;3</p>

                    <p>$</p>
                </div>
                <div type="commentary" n="Ṭīkā">
                    <head>Rasaratnasamuccayaṭīkā</head>
                    <p>trayodaśādhyāyoktaparpaṭīprabhṛtirasānām alpasvedasādhyānāṃ pakvamūṣāmāha
                        kulāleti // VRrsṬī_10.27;1</p>
                    <p>vastramayapoṭalīva bheṣajagarbhitaṃ bheṣajamayamūṣā kapardikāśaṅkhādi bhūmau
                        gajapuṭādinā pācayitum yatra pātrāntare dhriyate pākottaram ācchādanasahitaṃ
                        ca gṛhyate // VRrsṬī_10.27;2</p>
                    <p>yathā rājayakṣmacikitsāyāṃ mṛgāṅkapoṭalīvidhau sa rasaḥ poṭalītyucyate //
                        VRrsṬī_10.27;3</p>
                </div>
                <div type="text">
                    <note>golamūṣā</note>
                    <p>nirvaktragolakākārā puṭanadravyagarbhiṇī /</p>
                    <p>golamūṣeti sā proktā satvaradravarodhinī // VRrs_10.28 //</p>


                </div>
                <div type="commentary" n="Bodhinī">
                    <head>Rasaratnasamuccayabodhinī</head>
                    <p>golamūṣāmāha nirvaktreti // VRrsBo_10.28;1</p>
                    <p>mukhavirahitagolākārā ityarthaḥ // VRrsBo_10.28;2</p>
                    <p>satvaradravarodhinī dravapadārthasrāvanivāriṇī ityarthaḥ //
                        VRrsBo_10.28;3</p>
                    <p>madhyasthitapuṭanadravyā samyaṅniruddhānanā golākṛtimūṣā golamūṣā bodhyā //
                        VRrsBo_10.28;4</p>

                    <p>$</p>
                </div>
                <div type="commentary" n="Ṭīkā">
                    <head>Rasaratnasamuccayaṭīkā</head>
                    <p>atha golamūṣāmāha nirvaktreti // VRrsṬī_10.28;1</p>
                    <p>gatvaradravyaṃ pāradarasakamanaḥśilāharitālaprabhṛti madhye dattvā kulālena
                        yā nirmukhaiva vidhīyate etatsamā tāmramūṣā rasahṛdaye +aṣṭādaśāvabodhe
                        +abhihitā // VRrsṬī_10.28;2</p>
                    <p>ata eva tadudāharaṇamatra nopayogi // VRrsṬī_10.28;3</p>
                    <p>mṛnmayodāharaṇaprayogo nopalabhyate // VRrsṬī_10.28;4</p>
                </div>
                <div type="text">
                    <note>mahāmūṣā</note>
                    <p>tale yā kūrparākārā kramādupari vistṛtā /</p>
                    <p>sthūlavṛntākavat sthūlā mahāmūṣetyasau smṛtā /</p>
                    <p>sā cāyo+abhrakasattvādeḥ puṭāya drāvaṇāya ca // VRrs_10.29 //</p>


                </div>
                <div type="commentary" n="Bodhinī">
                    <head>Rasaratnasamuccayabodhinī</head>
                    <p>mahāmūṣāmāha tale iti // VRrsBo_10.29;1</p>
                    <p>kūrparākārā kūrparaḥ kaphoṇiḥ bhujamadhyasandhir ityarthaḥ tadākārā //
                        VRrsBo_10.29;2</p>

                    <p>$</p>
                </div>
                <div type="commentary" n="Ṭīkā">
                    <head>Rasaratnasamuccayaṭīkā</head>
                    <p>atha mahāmūṣāmāha tala iti // VRrsṬī_10.29;1</p>
                    <p>ayo+abhraketi // VRrsṬī_10.29;2</p>
                    <p>atrāyaḥśabdena kāntaṃ grāhyam // VRrsṬī_10.29;3</p>
                    <p>tasyāntaḥpītarekhāviśiṣṭasya chāgaraktena bhāvanayā śuddhasya //
                        VRrsṬī_10.29;4</p>
                    <p>piṇḍībaddhasya koṣṭhayantrodare mūṣāyāṃ laghubhastrayā dhamanādbhavati
                        sattvanipātanam // VRrsṬī_10.29;5</p>
                </div>
                <div type="text">
                    <note>maṇḍūkamūṣā</note>
                    <p>maṇḍūkākārā yā nimnatāyāmavistarā /</p>
                    <p>ṣaḍaṅgulapramāṇena mūṣā maṇḍūkasaṃjñikā /</p>
                    <p>bhūmau nikhanya tāṃ mūṣāṃ dadyātpuṭamathopari // VRrs_10.30 //</p>


                </div>
                <div type="commentary" n="Bodhinī">
                    <head>Rasaratnasamuccayabodhinī</head>
                    <p>maṇḍūkamūṣāmāha maṇḍūketi // VRrsBo_10.30;1</p>
                    <p>maṇḍūkaḥ bhekaḥ tadākārā // VRrsBo_10.30;2</p>
                    <p>ṣaḍaṅgulapramāṇena nimnatāyāmavistarā
                        ṣaḍaṅgulapramāṇagabhīratādairghyavistārayuktā // VRrsBo_10.30;3</p>

                    <p>$</p>
                </div>
                <div type="commentary" n="Ṭīkā">
                    <head>Rasaratnasamuccayaṭīkā</head>
                    <p>maṇḍūkamūṣāmāha maṇḍūketi // VRrsṬī_10.30;1</p>
                    <p>tadākāramūṣāyā gāmbhīryadairghyapariṇāhāḥ ṣaḍaṅgulamitāḥ kāryāḥ //
                        VRrsṬī_10.30;2</p>
                    <p>upari mṛttikayā tām caturaṅgulamitam ācchādya bhūmipṛṣṭhoparītyarthaḥ //
                        VRrsṬī_10.30;3</p>
                </div>
                <div type="text">
                    <note>mūsala-/muśalamūṣā</note>
                    <p>mūṣā yā cipiṭā mūle vartulāṣṭāṅgulocchrayā /</p>
                    <p>mūṣā sā mūsalākhyā syāccakribaddharase hitā // VRrs_10.31 //</p>


                </div>
                <div type="commentary" n="Bodhinī">
                    <head>Rasaratnasamuccayabodhinī</head>
                    <p>muṣalamūṣāmāha mūṣeti // VRrsBo_10.31;1</p>
                    <p>vartulā mūlād ūrdhvamiti bodhyam // VRrsBo_10.31;2</p>
                    <p>cakribaddharase strīrogādhikārokta auṣadhaviśeṣaḥ // VRrsBo_10.31;3</p>

                    <p>$</p>
                </div>
                <div type="commentary" n="Ṭīkā">
                    <head>Rasaratnasamuccayaṭīkā</head>
                    <p>muśalamūṣāmāha mūṣeti // VRrsṬī_10.31;1</p>
                    <p>cakribaddharaso dvāviṃśādhyāye vakṣyamāṇaḥ // VRrsṬī_10.31;2</p>
                </div>
                <div type="text">
                    <note>koṣṭhī (general definition)</note>
                    <p>sattvānāṃ pātanārthāya pātitānāṃ viśuddhaye /</p>
                    <p>koṣṭhikā vividhākārāstāsāṃ lakṣaṇam ucyate // VRrs_10.32 //</p>


                </div>
                <div type="commentary" n="Ṭīkā">
                    <head>Rasaratnasamuccayaṭīkā</head>
                    <p>alpāgnisādhyasya dravyapākasya sādhanāya mūṣā nānāvidhā uktāḥ //
                        VRrsṬī_10.32;1</p>
                    <p>saṃprati prabhūtāgnisādhyasya dravyapākasya sādhanārthaṃ vividhāḥ koṣṭhīr
                        vaktukāmaḥ prathamaṃ tāsāṃ prayojanamāha sattvānāmiti // VRrsṬī_10.32;2</p>
                    <p>mūṣāmṛdaiva koṣṭhīr vidadhyād ityabhiprāyeṇaivātra koṣṭhīnāṃ mṛdviśeṣo noktaḥ
                        // VRrsṬī_10.32;3</p>
                    <p>rasaratnākare tu mṛttikādravyāṇāṃ pramāṇamapi spaṣṭaṃ kṛtvābhihitam //
                        VRrsṬī_10.32;4</p>
                    <p>tathā ca tadgranthaḥ /</p>
                    <p>gārā dagdhāstuṣā dagdhā valmīkamṛttikā /</p>
                    <p>ajāśvānāṃ malaṃ dagdhaṃ yāvat tat kṛṣṇatāṃ gatam // VRrsṬī_10.32;5</p>
                    <p>pāṣāṇabhedapatrāṇi kṛṣṇā mṛcca samaṃ samam /</p>
                    <p>vajravallyā dravairmardyaṃ dinaṃ vā peṣayeddṛḍham // VRrsṬī_10.32;6</p>
                    <p>tena koṣṭhīr vaṅkanālā vajramūṣāśca kārayet /</p>
                    <p>mṛnmayakośasya koṣṭhīti nāma prasiddham // VRrsṬī_10.32;7</p>
                    <p>sā ca dvividhā // VRrsṬī_10.32;8</p>
                    <p>bhūmikoṣṭhī calatkoṣṭhī ca // VRrsṬī_10.32;9</p>
                    <p>yatkoṣṭhīyantraṃ prāguditaṃ sā calatkoṣṭhīti nigadyate // VRrsṬī_10.32;10</p>
                    <p>idānīm ucyamānāstu sarvā bhūmikoṣṭhyaḥ // VRrsṬī_10.32;11</p>
                    <p>tāśca dvividhāḥ // VRrsṬī_10.32;12</p>
                    <p>prakāśakoṣṭhī sapidhānakoṣṭhī ceti bhedena // VRrsṬī_10.32;13</p>
                </div>
                <div type="text">
                    <note>aṅgārakoṣṭhī</note>
                    <p>rājahastasamutsedhā tadardhāyāmavistarā /</p>
                    <p>caturasrā ca kuḍyena veṣṭitā mṛnmayena ca // VRrs_10.33 //</p>
                    <p>ekabhittau careddvāraṃ vitastyābhogasaṃyutam /</p>
                    <p>dvāraṃ sārdhavitastyā ca saṃmitaṃ sudṛḍhaṃ śubham // VRrs_10.34 //</p>
                    <p>dehalyadho vidhātavyaṃ dhamanāya yathocitam /</p>
                    <p>prādeśapramitā bhittir uttaraṅgasya cordhvataḥ // VRrs_10.35 //</p>
                    <p>dvāraṃ copari kartavyaṃ prādeśapramitaṃ khalu /</p>
                    <p>tataśceṣṭikayā ruddhvā dvārasaṃdhiṃ vilipya ca // VRrs_10.36 //</p>
                    <p>śikhitraistāṃ samāpūrya dhamedbhastrādvayena ca /</p>
                    <p>śikhitrān dhamanadravyam ūrdhvadvāreṇa nikṣipet // VRrs_10.37 //</p>
                    <p>sattvapātanagolāṃśca pañca pañca punaḥ punaḥ /</p>
                    <p>bhaved aṅgārakoṣṭhīyaṃ kharāṇāṃ sattvapātinī // VRrs_10.38 //</p>


                </div>
                <div type="commentary" n="Bodhinī">
                    <head>Rasaratnasamuccayabodhinī</head>
                    <p>aṅgārakoṣṭhikālakṣaṇamāha rājahasteti // VRrsBo_10.38;1</p>
                    <p>rājahastasamutsedhā hastadvayonnatā // VRrsBo_10.38;2</p>
                    <p>rājahastasya vistṛtavyākhyā gajapuṭavyākhyāyāṃ draṣṭavyā //
                        VRrsBo_10.38;3</p>
                    <p>caturasrā catuṣkoṇā // VRrsBo_10.38;4</p>
                    <p>vitastyābhogasaṃyutaṃ dvādaśāṅgulavistṛtam // VRrsBo_10.38;5</p>
                    <p>dvāraṃ sārdhavitastyā ca ityasya dehalyadhaḥ ityanena saṃbandhaḥ //
                        VRrsBo_10.38;6</p>
                    <p>dehalī dvāranimne piṇḍikā // VRrsBo_10.38;7</p>
                    <p>prādeśapramitā aṅguṣṭhasya pradeśinyā vyāsaḥ prādeśa ucyate ityuktalakṣaṇā
                        tarjanīsahitavistṛtāṅguṣṭhapramāṇā // VRrsBo_10.38;8</p>
                    <p>uttaraṅgasya dvārordhvasthadāruṇaḥ // VRrsBo_10.38;9</p>
                    <p>hastadvayotsedhaṃ hastamitāyāmavistāraṃ catuṣkoṇaṃ samantāt
                        mṛnmayabhittiveṣṭitaṃ ca cullyākāramekaṃ mārttikaṃ yantraṃ kṛtvā tasya
                        ekabhittau vitastivistaraṃ dvāraṃ dvārapiṇḍikādhaḥ aṣṭādaśāṅgulamānaṃ
                        dvārāntaraṃ ca kuryāt // VRrsBo_10.38;10</p>
                    <p>dvārordhvabhāge aṅguṣṭhatarjanyor madhyavat vistṛtāṃ bhittiṃ sthāpayitvā
                        tadupari tadvadvistṛtaṃ dvāramanyat vidadhyāt tataḥ iṣṭakayā dvārasandhiṃ
                        ruddhvā ālipya ca koṣṭhīmaṅgāraiḥ paripūrya dvābhyāṃ bhastrābhyāṃ dhamet //
                        VRrsBo_10.38;11</p>
                    <p>bhasmībhūte ca aṅgāre punarapi aṅgāraṃ sattvapātanagolādikaṃ ca pañca pañca
                        kṛtvā ūrdhvadvāreṇa punaḥ punaḥ nikṣipet // VRrsBo_10.38;12</p>
                    <p>iyam aṅgārakoṣṭhī kharadravyāṇāṃ sattvapātane śubhā jñeyā //
                        VRrsBo_10.38;13</p>

                    <p>$</p>
                </div>
                <div type="commentary" n="Ṭīkā">
                    <head>Rasaratnasamuccayaṭīkā</head>
                    <p>prathamaṃ sapidhānakoṣṭhīmāha rājahasteti // VRrsṬī_10.38;1</p>
                    <p>sapādahastastriṃśadaṅgulātmakastanmita utsedha ucchrayo yasyāstathoktā //
                        VRrsṬī_10.38;2</p>
                    <p>tadardhamātrau dairghyavistārau yasyāstathoktā // VRrsṬī_10.38;3</p>
                    <p>tathā caturasrā catuṣkoṇā sarvato dārḍhyāya mṛnmayena kuḍyena bhittyā
                        bahirveṣṭitā kāryā // VRrsṬī_10.38;4</p>
                    <p>tena catasṛṣu dikṣu catasro bhittayaḥ sambhavanti // VRrsṬī_10.38;5</p>
                    <p>ekabhittāviti sāmānyata uktamapi yogyatayā pūrvabhittau paścimabhittau veti
                        viśeṣārthe paryavasyati // VRrsṬī_10.38;6</p>
                    <p>tasyāṃ diśi sthitāyāṃ bhittau dvāraṃ vitastyā saṃmitaṃ kāryam //
                        VRrsṬī_10.38;7</p>
                    <p>yadvitastimitaṃ dīrghaṃ sūtraṃ tadvartulaṃ nidhāyāntaravakāśo yāvān
                        sambhavati tanmitaṃ vartulaṃ caturaṅgulamitam ityarthaḥ //
                        VRrsṬī_10.38;8</p>
                    <p>antaḥsthitajvālāyāḥ sattvanirgamakālabodhikāyāḥ parīkṣārthaṃ caret kuryāt //
                        VRrsṬī_10.38;9</p>
                    <p>tadarthaṃ prakāśa āvaśyakaḥ // VRrsṬī_10.38;10</p>
                    <p>sa tu prācyāṃ pratīcyāṃ vādhikyena labhyata iti prakāśayogyatvād viśiṣṭā
                        digevātra gṛhītā // VRrsṬī_10.38;11</p>
                    <p>taddvārasyādhobhāgo dehalī dvāradehasaṃrakṣikā sā dvitryaṅgulamitā kāryā //
                        VRrsṬī_10.38;12</p>
                    <p>tādṛgdehalyā adhobhāge bhūtalaṃ saṃlagnaṃ pūrvavadeva
                        sārdhavitastimitasūtreṇa paricchinnam arthāt ṣaḍaṅgulaṃ vartulaṃ dvāraṃ
                        bhastrāyojanāya kāryam // VRrsṬī_10.38;13</p>
                    <p>atra vitastidīrghā tāvad bhittireva sārdhavitastidīrghā ca dvāradvayārthaṃ
                        paryāptā na bhavati // VRrsṬī_10.38;14</p>
                    <p>ata uktaṃ sūtramitaṃ vartulaṃ ceti // VRrsṬī_10.38;15</p>
                    <p>kecittu kramanimnabhūminikhātatiryaggartābhāgo+api sārdhavitastimānārthaṃ
                        saṃgrāhya iti noktasūtradairghyamānāpekṣā lohakārāṇāṃ tathaiva
                        saṃpradāyo+api saṃprati dhmānavidhau dṛśyata iti vadanti //
                        VRrsṬī_10.38;16</p>
                    <p>tattu nocitam // VRrsṬī_10.38;17</p>
                    <p>tādṛśagartābhāgasya pātālakoṣṭhikāyāṃ vakṣyamāṇatvāt // VRrsṬī_10.38;18</p>
                    <p>ūrdhvabhāge koṣṭhikāyā uttarāṅgasyordhvāṅgasya ca kartavyā yā bhittiḥ sā
                        caturvidhāpi prādeśapramitā daśāṅgulamitaivārthācchikhākāravat saṃkucitā
                        kāryā // VRrsṬī_10.38;19</p>
                    <p>śikhāsthāna ūrdhvaṃ dvāraṃ tu prādeśamitāyāmavistāram eva kāryam //
                        VRrsṬī_10.38;20</p>
                    <p>tatastaddvāraṃ ceṣṭikayā ruddhvā prāguktavitastimitaṃ dvāraṃ ca kokilaiḥ
                        samāpūrya dhamet // VRrsṬī_10.38;21</p>
                    <p>kiṃ kṛtvā ruddhvā dhamettadāha prathamaṃ śikhitrān kokilān dhmānārham
                        abhrakādidravaṃ cordhvadvāreṇa krameṇa nikṣipet // VRrsṬī_10.38;22</p>
                    <p>kiṃ tad dhmānadravyaṃ piṇḍīkṛtaṃ bhāgaśaḥ sakṛdeva vā nikṣiped
                        ityākāṅkṣāyāmāha sattvapātanagolān iti // VRrsṬī_10.38;23</p>
                    <p>punaḥ punaḥ pratiprakṣepakālāvasaraṃ saṃtataṃ dhmātvā yadāṅgārāḥ kārśyaṃ
                        prāpnuyuḥ śvetabhasmāvṛtāśca bhaveyustadā punaḥ kokilān dattvā punardhamanaṃ
                        kāryam // VRrsṬī_10.38;24</p>
                    <p>evaṃ bhastrādvayena praharaparyantaṃ saṃtataṃ dhmānena prāyaḥ
                        kaṭhinadravyāṇāṃ sattvanirgamanakālaḥ samupajāyate // VRrsṬī_10.38;25</p>
                    <p>paraṃ tu nāyaṃ kālaḥ sattvanirgamanajñāpakaḥ svātantreṇa kiṃtu śuklā
                        vahnijvālaiva jñāyamānā // VRrsṬī_10.38;26</p>
                    <p>uktaṃ hi paribhāṣādhyāye /</p>
                    <p>yadā hutāśo dīptārciḥ śuklotthānasamanvitaḥ /</p>
                    <p>śuddhāvartastadā jñeyaḥ sa kālaḥ sattvanirgame /</p>
                    <p>iti // VRrsṬī_10.38;27</p>
                    <p>tadā sphuṭipiṇḍīr bahir niṣkāsya kiṭṭaṃ pṛthakkṛtya gurumārgeṇa sattvamātraṃ
                        grāhyam // VRrsṬī_10.38;28</p>
                    <p>atha dvitīyaḥ sattvapiṇḍānāṃ prakṣepakālaḥ prāpnotīti bodhyam //
                        VRrsṬī_10.38;29</p>
                    <p>atha mṛdudravyāṇāṃ sattvapātārtham alpadhmānāpekṣā // VRrsṬī_10.38;30</p>
                </div>
                <div type="text">
                    <note>pātālakoṣṭhī</note>
                    <p>dṛḍhabhūmau caredgartaṃ vitastyā saṃmitaṃ śubham /</p>
                    <p>vartulaṃ cātha tanmadhye gartamanyaṃ prakalpayet // VRrs_10.39 //</p>
                    <p>caturaṅgulavistāranimnatvena samanvitam /</p>
                    <p>gartāddharaṇiparyantaṃ tiryaṅnālasamanvitam // VRrs_10.40 //</p>
                    <p>kiṃcit samunnataṃ bāhyagartābhimukhanimnagam /</p>
                    <p>mṛccakrīṃ pañcarandhrāḍhyāṃ garbhagartodare kṣipet // VRrs_10.41 //</p>
                    <p>āpūrya kokilaiḥ koṣṭhīṃ pradhamed ekabhastrayā /</p>
                    <p>pātālakoṣṭhikā hy eṣā mṛdūnāṃ sattvapātinī /</p>
                    <p>dhmānasādhyapadārthānāṃ nandinā parikīrtitā // VRrs_10.42 //</p>


                </div>
                <div type="commentary" n="Bodhinī">
                    <head>Rasaratnasamuccayabodhinī</head>
                    <p>pātālakoṣṭhikāmāha dṛḍhabhūmāviti // VRrsBo_10.42;1</p>
                    <p>kaṭhinamṛttikāyāṃ vitastimānaṃ vartulaṃ gartam ekaṃ kṛtvā tanmadhye
                        caturaṅgulavistāraṃ caturaṅgulagabhīraṃ gartād
                        bhūpṛṣṭhaparyantayāyivakrākṛtinālasaṃyuktam īṣaducchritaṃ ca gartamanyaṃ
                        kuryāt // VRrsBo_10.42;2</p>
                    <p>tataḥ abhyantaragartamadhye pañcarandhrasaṃyuktāṃ mṛccakrīṃ sthāpayitvā
                        aṅgāraiḥ koṣṭhīṃ paripūrya ca ekabhastrayā pradhamet // VRrsBo_10.42;3</p>
                    <p>mṛdudravyāṇāṃ sattvapātanārtham iyaṃ pātālakoṣṭhīti jñeyamiti niṣkarṣaḥ //
                        VRrsBo_10.42;4</p>

                    <p>$</p>
                </div>
                <div type="commentary" n="Ṭīkā">
                    <head>Rasaratnasamuccayaṭīkā</head>
                    <p>atastadupayogikoṣṭhīviśeṣamāha dṛḍhabhūmāviti // VRrsṬī_10.42;1</p>
                    <p>tatra dvādaśāṅgulaṃ gartaṃ vidhāya tattalamadhye caturaṅgulagāmbhīryavistāram
                        anyaṃ vartulaṃ gartaṃ kṛtvā garbhagartatalam ārabhya pṛṣṭhabhāgaparyantaṃ
                        bāhyagartābhimukhaṃ tatsallagnaṃ kiṃcitsamunnataṃ tiryaṅnālasamanvitaṃ
                        dvāraṃ vidhāya garbhagartopari mṛccakrīṃ pañcarandhraviśiṣṭāṃ vāyor
                        ūrdhvagamanārthaṃ kṣipet // VRrsṬī_10.42;2</p>
                    <p>taduparyaṅgārāṃstadupari sattvapātanagolāṃśca nikṣipya sarvāṃ koṣṭhīṃ
                        kokilaiḥ pūrayitvaikabhastrayā dhamet // VRrsṬī_10.42;3</p>
                    <p>eṣā pātālakoṣṭhiketyucyate // VRrsṬī_10.42;4</p>
                </div>
                <div type="text">
                    <note>gārakoṣṭhī</note>
                    <p>dvādaśāṅgulanimnā yā prādeśapramitā tathā /</p>
                    <p>caturaṅgulataścordhvaṃ valayena samanvitā // VRrs_10.43 //</p>
                    <p>bhūricchidravatīṃ cakrīṃ valayopari nikṣipet /</p>
                    <p>śikhitrāṃstatra nikṣipya pradhamed vaṅkanālataḥ /</p>
                    <p>gārakoṣṭhīyam ākhyātā mṛṣṭalohavināśinī // VRrs_10.44 //</p>


                </div>
                <div type="commentary" n="Ṭīkā">
                    <head>Rasaratnasamuccayaṭīkā</head>
                    <p>adhodhmānaviśiṣṭāṃ koṣṭhīmuktordhvadhamanaviśiṣṭāṃ koṣṭhīmāha dvādaśeti //
                        VRrsṬī_10.44;1</p>
                    <p>prādeśāyāmavistārā koṣṭhī bhūtalopari kāryā // VRrsṬī_10.44;2</p>
                    <p>sā ca talabhāgam ārabhyopari caturaṅgulabhāgaṃ vihāya tadupari valayena
                        kaṭakena samanvitāṃ tāṃ kṛtvā valayopari prabhūtacchidrayuktāṃ cakrīṃ
                        nikṣipya tatra kokilāṃśca dattvā vaṅkanālataḥ pradhamet //
                        VRrsṬī_10.44;3</p>
                    <p>mṛttikāpekṣayā adhikagārabhāgamiśritamṛdupādāneyaṃ koṣṭhī gārakoṣṭhītyucyate
                        // VRrsṬī_10.44;4</p>
                    <p>iyaṃ kāṃsyarītipramukhaṃ yatsṛṣṭalohaṃ tanmadhye saṃsargaghaṭakayor madhya
                        ekasyāvaśeṣakarī dvitīyaṃ vināśyetyarthaḥ // VRrsṬī_10.44;5</p>

                    <p>$</p>
                </div>
                <div type="commentary" n="Bodhinī">
                    <head>Rasaratnasamuccayabodhinī</head>
                    <p>gārakoṣṭhīmāha dvādaśeti // VRrsBo_10.44;1</p>
                    <p>dvādaśāṅgulagabhīrā prādeśapramāṇavistāraviśiṣṭā koṣṭhī ekā kāryā tasyā
                        ūrdhvaṃ caturaṅgule valayākāram ālavālam ekaṃ dattvā tadupari bahucchidrāṃ
                        cakrīṃ nidhāya aṅgāraṃ nikṣipya ca vaṅkanālena pradhamet iti //
                        VRrsBo_10.44;2</p>
                    <p>mṛṣṭalohavināśinī śodhitalauhamāriṇī ityarthaḥ // VRrsBo_10.44;3</p>
                </div>
                <div type="text">
                    <note>vaṅkanāla</note>
                    <p>mūṣāmṛdbhir vidhātavyam aratnipramitaṃ dṛḍham /</p>
                    <p>adhomukhaṃ ca tadvaktre nālaṃ pañcāṅgulaṃ khalu /</p>
                    <p>vaṅkanālam idaṃ proktaṃ dṛḍhadhmānāya kīrtitam // VRrs_10.45 //</p>


                </div>
                <div type="commentary" n="Bodhinī">
                    <head>Rasaratnasamuccayabodhinī</head>
                    <p>gārakoṣṭhikāyāṃ vaṅkanālam ityuktaṃ kiṃ tat vaṅkanālam ityāśaṃsāyāmāha
                        mūṣāmṛdbhiriti // VRrsBo_10.45;1</p>
                    <p>śarkarādīnām anyatamābhiḥ mūṣopayogimṛdbhiḥ aratnipramitaṃ dṛḍhaṃ nālaṃ kṛtvā
                        tanmukhe pañcāṅgulapramāṇam adhomukhaṃ nālam ekaṃ yojayet dṛḍhadhmānāya tad
                        vaṅkanālaṃ veditavyam // VRrsBo_10.45;2</p>
                </div>
                <div type="text">
                    <note>mūṣākoṣṭhī/tiryakpradhamanakoṣṭhī</note>
                    <p>koṣṭhī siddharasādīnāṃ vidhānāya vidhīyate /</p>
                    <p>dvādaśāṅgulakotsedhā sā budhne caturaṅgulā /</p>
                    <p>tiryakpradhamanāsyā ca mṛdudravyaviśodhinī // VRrs_10.46 //</p>


                </div>
                <div type="commentary" n="Ṭīkā">
                    <head>Rasaratnasamuccayaṭīkā</head>
                    <p>atha siddharasānāṃ khoṭabaddhādīnām abhrakādisattvānāṃ ca
                        kācaṭaṅkaṇasauvīrādinā śodhayituṃ sādhanabhūtāṃ koṣṭhīmāha dvādaśāṅguleti //
                        VRrsṬī_10.46;1</p>
                    <p>asyāṃ koṣṭhyāṃ sthāpitamūṣāmadhye siddharasādi prakṣipya saṃtatadhmānāvasare
                        +antarāntarā muhuḥ kācacūrṇādi dattvā dhamet // VRrsṬī_10.46;2</p>
                    <p>mṛdudravyaṃ sattvādi // VRrsṬī_10.46;3</p>
                    <p>iyaṃ koṣṭhī budhnabhāgamārabhya mukhabhāgaparyantaṃ kramavistṛtā
                        prādeśapramitavartulamukhī kāryetyanuktamapi bodhyam // VRrsṬī_10.46;4</p>
                    <p>pūrvasyāstathāmānamukhasyoktatvāt // VRrsṬī_10.46;5</p>
                </div>
                <div type="text">
                    <note>puṭa</note>
                    <p>rasādidravyapākānāṃ pramāṇajñāpanaṃ puṭam /</p>
                    <p>neṣṭo nyūnādhikaḥ pākaḥ supākaṃ hitam auṣadham // VRrs_10.47 //</p>
                    <p>lohāderapunarbhāvo guṇādhikyaṃ tato +agratā /</p>
                    <p>anapsu majjanaṃ rekhāpūrṇatā puṭato bhavet // VRrs_10.48 //</p>
                    <p>puṭād grāvṇo laghutvaṃ ca śīghravyāptiśca dīpanam /</p>
                    <p>jāritādapi sūtendrāllohānām adhiko guṇaḥ // VRrs_10.49 //</p>
                    <p>yathāśmani viśed vahnir bahiḥsthapuṭayogataḥ /</p>
                    <p>cūrṇatvāddhi guṇāvāptistathā loheṣu niścitam // VRrs_10.50 //</p>


                </div>
                <div type="commentary" n="Ṭīkā">
                    <head>Rasaratnasamuccayaṭīkā</head>
                    <p>saṃprati mūṣākoṣṭhyapekṣyādhikatarāgnijanakapuṭān vaktuṃ teṣāṃ prayojanamāha
                        raseti // VRrsṬī_10.50;1</p>
                    <p>rasalohaprabhṛtikaṭhoradravyāṇāṃ samyakpāko bheṣajārthamapekṣyate //
                        VRrsṬī_10.50;2</p>
                    <p>sa ca pākaḥ kriyārūpastulayā parimāṇena vā paricchettuṃ na śakyate //
                        VRrsṬī_10.50;3</p>
                    <p>supākasya pramāṇabodhakaṃ puṭam
                        evāgnidīpakopalatuṣagorvarasaṃpūryagartādiviśeṣa eva sambhavati //
                        VRrsṬī_10.50;4</p>
                    <p>etadgartāpūritopalāgninaikaḥ supāko+abhavaditi tatpuṭaviśeṣāvṛttiḥ kāryā //
                        VRrsṬī_10.50;5</p>
                    <p>yathoktaguṇalābhaparyantamiti bhāvaḥ // VRrsṬī_10.50;6</p>
                    <p>nyūnapākena gandhavarṇarasasparśaḥ samyaṅna jāyate // VRrsṬī_10.50;7</p>
                    <p>adhipākena tu dravyaṃ niḥsāraṃ dagdhaṃ bhavatyodanavat // VRrsṬī_10.50;8</p>
                    <p>atha puṭasya yogato guṇāṃllohasthān āha lohāderiti // VRrsṬī_10.50;9</p>
                    <p>apunarbhāvo na prākṛtasvarūpāpādanaṃ pañcamitrasaṃskāreṇāpi //
                        VRrsṬī_10.50;10</p>
                    <p>guṇādhikyamāmāvasthāpanne tasmin bhakṣite jāṭharāgnyapākena rogavārakā
                        guṇāstathā puṣṭyādayo mārdavādayaścānudbhūtāsteṣām udbhavenādhikyābhāsaḥ //
                        VRrsṬī_10.50;11</p>
                    <p>tena cāgratā śreṣṭhatādhikamūlyatā // VRrsṬī_10.50;12</p>
                    <p>tathāpsu prakṣiptasya tasya na majjanam uparitaraṇam // VRrsṬī_10.50;13</p>
                    <p>aṅgulibhyāṃ pīḍitasya tasya sūkṣmāṅgulirekhāsu praviṣṭatvaṃ ca //
                        VRrsṬī_10.50;14</p>
                    <p>abhrakavajraharitālādirūpapāṣāṇaviśeṣeṣu tu laghutvādayo guṇāḥ
                        puṭātprādurbhavanti // VRrsṬī_10.50;15</p>
                    <p>kiṃ bahunā guṇavarṇanena // VRrsṬī_10.50;16</p>
                    <p>yatra guṇāḥ sarve sambhūyotkaṭā nivasanti tasmāt pāradādapi
                        jīrṇarasoparasamaṇilohāt susiddhānāṃ lohānāṃ guṇā yathāvidhisevino narasya
                        śarīre+adhikā eva // VRrsṬī_10.50;17</p>
                    <p>bhūriphalayuto+api siddharasasya hi krāmaṇārthaṃ kiṃcitsphuṭitayauvanā kāminī
                        saṃnihitāpekṣyate bhāṣaṇacumbanāliṅganārthaṃ tatstanābhyāmaṅgamardanārthaṃ
                        ca // VRrsṬī_10.50;18</p>
                    <p>tadasaṃnidhau sarvaśarīre krāmaṇābhāvena na manmathaḥ // VRrsṬī_10.50;19</p>
                    <p>sāṃnidhye tu pramādena maithunam // VRrsṬī_10.50;20</p>
                    <p>tataśca māraṇam āpadyate // VRrsṬī_10.50;21</p>
                    <p>kiṃca rasasevino varṣaparyantaṃ parihāraviśeṣaḥ // VRrsṬī_10.50;22</p>
                    <p>ādau kṣetrīkaraṇaṃ cāvaśyakam // VRrsṬī_10.50;23</p>
                    <p>pāradasiddhāvanubhūtasarvakriyāsādhakaḥ prabhūtadravyādisaṃpaccāpekṣyate //
                        VRrsṬī_10.50;24</p>
                    <p>ata eva nātinirapāyasya lohasya guṇānām ādhikyamupacaryate //
                        VRrsṬī_10.50;25</p>
                    <p>nanu pāṣāṇato+api kaṭhināṇāṃ lohaviśeṣāṇāṃ nāvayavaviśleṣa iti katham
                        uktalābha ityāśaṅkya nidarśanena punarlohaguṇān dṛḍhīkaroti yathāśmanīti //
                        VRrsṬī_10.50;26</p>
                    <p>antaragnipraveśena sarvaṃ sambhavatīti bhāvaḥ // VRrsṬī_10.50;27</p>
                </div>
                <div type="text">
                    <note>mahāpuṭa</note>
                    <p>nimnavistarataḥ kuṇḍe dvihaste caturasrake /</p>
                    <p>vanotpalasahasreṇa pūrite puṭanauṣadham // VRrs_10.51 //</p>
                    <p>krauñcyāṃ ruddhaṃ prayatnena piṣṭikopari nikṣipet /</p>
                    <p>vanotpalasahasrārdhaṃ krauñcikopari vinyaset /</p>
                    <p>vahniṃ prajvālayettatra mahāpuṭamidaṃ smṛtam // VRrs_10.52 //</p>


                </div>
                <div type="commentary" n="Ṭīkā">
                    <head>Rasaratnasamuccayaṭīkā</head>
                    <p>saṃprati gartāviśeṣaṃ mahāpuṭamāha bhūmimadhya iṣṭikādibhiḥ kṛte kuḍye
                        kuḍyamaye garte gāmbhīryavistārābhyāṃ dvihaste tathā catuṣkoṇe tādṛggarte
                        vanyacchagaṇaiḥ sahasrasaṃkhyākaiḥ pūrite sati śarāvasaṃpuṭitaṃ bheṣajaṃ
                        piṣṭikopari pūritacchagaṇopari sthāpayet // VRrsṬī_10.52;1</p>
                    <p>tādṛśamūṣikoparyardhasahasraṃ chagaṇānāṃ pūrayet // VRrsṬī_10.52;2</p>
                    <p>tato dīpayet // VRrsṬī_10.52;3</p>
                </div>
                <div type="text">
                    <note>gajapuṭa</note>
                    <p>rājahastapramāṇena caturasraṃ ca nimnakam /</p>
                    <p>pūrṇaṃ copalasāṭhībhiḥ kaṇṭhāvadhyatha vinyaset // VRrs_10.53 //</p>
                    <p>vinyasetkumudīṃ tatra puṭanadravyapūritām /</p>
                    <p>pūrṇacchagaṇato +ardhāni giriṇḍāni vinikṣipet /</p>
                    <p>etadgajapuṭaṃ proktaṃ mahāguṇavidhāyakam // VRrs_10.54 //</p>


                </div>
                <div type="commentary" n="Ṭīkā">
                    <head>Rasaratnasamuccayaṭīkā</head>
                    <p>atha gajapuṭamāha rājahasteti // VRrsṬī_10.54;1</p>
                    <p>rājahastastriṃśadaṅgulimitaḥ // VRrsṬī_10.54;2</p>
                    <p>tanmitaṃ nimnaṃ gambhīraṃ tanmitavistāraṃ ca gartaṃ bodhyaṃ //
                        VRrsṬī_10.54;3</p>
                    <p>nimnamityatra vistāraśabdo luptanirdiṣṭaḥ // VRrsṬī_10.54;4</p>
                    <p>tadupalaśāṭhībhiḥ kaṇṭhaparyantaṃ pūrayet // VRrsṬī_10.54;5</p>
                    <p>upalāḥ kaṭhinā mahānto vanyacchagaṇāstato +alpadehāḥ śāṭhyaḥ //
                        VRrsṬī_10.54;6</p>
                    <p>tatra mūṣāṃ bheṣajagarbhitāṃ vinyasya pūrvavinyastacchagaṇato+ardhamānāni
                        giriṇḍāni vanyacchagaṇāni vinikṣipet ityetadgajapuṭākhyaṃ matam //
                        VRrsṬī_10.54;7</p>
                </div>
                <div type="text">
                    <note>vārāhapuṭa</note>
                    <p>itthaṃ cāratnike kuṇḍe puṭaṃ vārāhamucyate // VRrs_10.55 //</p>
                    <note>kukkuṭapuṭa</note>
                    <p>puṭaṃ bhūmitale tattadvitastidvitayocchrayam /</p>
                    <p>tāvacca talavistīrṇaṃ tatsyātkukkuṭakaṃ puṭam // VRrs_10.56 //</p>


                </div>
                <div type="commentary" n="Ṭīkā">
                    <head>Rasaratnasamuccayaṭīkā</head>
                    <p>atha kukkuṭapuṭamāha // VRrsṬī_10.56;1</p>
                    <p>bhūmipṛṣṭhabhāge kuḍyena nirmitaṃ caturviṃśatyaṅgulocchrāyaṃ tāvanmānameva
                        tale mukhe ca vistṛtametādṛśaṃ yadgartaṃ bheṣajaṃ paktumupalādibhiḥ pūryate
                        tatkukkuṭapuṭasaṃjñaṃ bhavati // VRrsṬī_10.56;2</p>

                    <p>$</p>
                </div>
                <div type="commentary" n="Bodhinī">
                    <head>Rasaratnasamuccayabodhinī</head>
                    <p>kukkuṭapuṭamāha puṭamiti // VRrsBo_10.56;1</p>
                    <p>vitastidvitayocchrayaṃ hastapramāṇonnatam // VRrsBo_10.56;2</p>
                    <p>tāvacca talavistīrṇaṃ adhobhāge+api hastapramāṇavistṛtam //
                        VRrsBo_10.56;3</p>
                    <p>etattu bhūmerupari eva kāryaṃ na tu gartaṃ khanitvā // VRrsBo_10.56;4</p>
                </div>
                <div type="text">
                    <note>kapotapuṭa</note>
                    <p>yatpuṭaṃ dīyate bhūmāv aṣṭasaṃkhyair vanopalaiḥ /</p>
                    <p>baddhvā sūtārkabhasmārthaṃ kapotapuṭamucyate // VRrs_10.57 //</p>


                </div>
                <div type="commentary" n="Ṭīkā">
                    <head>Rasaratnasamuccayaṭīkā</head>
                    <p>yacca gartaṃ bhūmitale mṛdādibhiḥ kṛtamaṣṭasaṃkhyairvanopalairdīyate jvālayā
                        prajvalitaṃ kriyate baddhapāradasya bhasmakaraṇārthaṃ tatkapotapuṭamucyate
                        // VRrsṬī_10.57;1</p>

                    <p>$</p>
                </div>
                <div type="commentary" n="Bodhinī">
                    <head>Rasaratnasamuccayabodhinī</head>
                    <p>baddhvā mūṣāyāṃ ruddhvetyarthaḥ // VRrsBo_10.57;1</p>
                    <p>sūtārkabhasmārthaṃ rasabhasmārthaṃ tāmrabhasmārthaṃ ca // VRrsBo_10.57;2</p>
                </div>
                <div type="text">
                    <note>govara</note>
                    <p>goṣṭhāntargokṣurakṣuṇṇaṃ śuṣkaṃ cūrṇitagomayam /</p>
                    <p>govaraṃ tatsamādiṣṭaṃ variṣṭhaṃ rasasādhane // VRrs_10.58 //</p>
                    <note>govarapuṭa</note>
                    <p>govarairvā tuṣairvāpi puṭaṃ yatra pradīyate /</p>
                    <p>tadgovarapuṭaṃ proktaṃ rasabhasmaprasiddhaye // VRrs_10.59 //</p>


                </div>
                <div type="commentary" n="Ṭīkā">
                    <head>Rasaratnasamuccayaṭīkā</head>
                    <p>gorvaraistuṣairvā yatra gajapuṭagartāyāṃ puṭaṃ dīyate bheṣajaṃ pakvaṃ kriyate
                        tadgorvarapuṭamucyate // VRrsṬī_10.59;1</p>
                </div>
                <div type="text">
                    <note>bhāṇḍapuṭa</note>
                    <p>sthūlabhāṇḍe tuṣāpūrṇe madhye mūṣāsamanvite /</p>
                    <p>vahninā vihite pāke tadbhāṇḍapuṭamucyate // VRrs_10.60 //</p>
                    <note>vālukāpuṭa</note>
                    <p>adhastādupariṣṭācca krauñcikācchādyate khalu /</p>
                    <p>vālukābhiḥ prataptābhiryatra tadvālukāpuṭam // VRrs_10.61 //</p>
                    <note>bhūdharapuṭa</note>
                    <p>vahnimitrāḥ kṣitau samyaṅnikhanyād dvyaṅgulādadhaḥ /</p>
                    <p>upariṣṭātpuṭaṃ yatra puṭaṃ tad bhūdharāhvayam // VRrs_10.62 //</p>


                </div>
                <div type="commentary" n="Bodhinī">
                    <head>Rasaratnasamuccayabodhinī</head>
                    <p>vahnimitrāḥ mūṣāḥ dīrghakālaṃ vahninā sahāvasthānāt asyā vahnimitratvaṃ
                        jñātavyam // VRrsBo_10.62;1</p>
                    <p>spaṣṭamanyat // VRrsBo_10.62;2</p>

                    <p>$</p>
                </div>
                <div type="commentary" n="Ṭīkā">
                    <head>Rasaratnasamuccayaṭīkā</head>
                    <p>atha bhūdharapuṭamāha vahnimitrāmiti // VRrsṬī_10.62;1</p>
                    <p>vahnimitrā mūṣā śarāva iti yāvat // VRrsṬī_10.62;2</p>
                    <p>jayasundarādirasavidhāvasyā upayogo bodhyaḥ // VRrsṬī_10.62;3</p>
                </div>
                <div type="text">
                    <note>lāvakapuṭa</note>
                    <p>ūrdhvaṃ ṣoḍaśikāmūtraistuṣairvā govaraiḥ puṭam /</p>
                    <p>yatra tallāvakākhyaṃ syāt sumṛdudravyasādhane // VRrs_10.63 //</p>


                </div>
                <div type="commentary" n="Ṭīkā">
                    <head>Rasaratnasamuccayaṭīkā</head>
                    <p>atha lāvakapuṭamāha ūrdhvamiti // VRrsṬī_10.63;1</p>
                    <p>śarāvākāramūṣāṃ saṃpuṭitāṃ bhūmau nidhāya tadupari ṣoḍaśavanopalamitais
                        tuṣair gorvarair vā yatpuṭaṃ dīyate pākaḥ kriyate tallāvakam iti khyātam //
                        VRrsṬī_10.63;2</p>
                    <p>ṣoḍaśa eva ṣoḍaśikā // VRrsṬī_10.63;3</p>
                    <p>sā saṃkhyā cātra vanyopalānāmeva grāhyā // VRrsṬī_10.63;4</p>
                    <p>tanmātrais tadvanyacchagaṇatulitair ityarthaḥ // VRrsṬī_10.63;5</p>
                </div>
                <div type="text">
                    <note>puṭa:: default dimensions</note>
                    <p>anuktapuṭamāne tu sādhyadravyabalābalāt /</p>
                    <p>puṭaṃ vijñāya dātavyam ūhāpohavicakṣaṇaiḥ // VRrs_10.64 //</p>


                </div>
                <div type="commentary" n="Ṭīkā">
                    <head>Rasaratnasamuccayaṭīkā</head>
                    <p>puṭānāṃ hi prāyo vanyacchagaṇasādhyatvāttadupasthitiḥ // VRrsṬī_10.64;1</p>
                    <p>atha kumbhapuṭaṃ granthāntaroktaṃ vakṣyāmi /</p>
                    <p>mṛdghaṭe bahurandhrāṇi kṛtvāṅgulasamāni vai /</p>
                    <p>catvāriṃśattatastasmiñśītamulmukacūrṇakam // VRrsṬī_10.64;2</p>
                    <p>ardham āpūrayitvā ca mukhe dadyāccharāvakam /</p>
                    <p>karpaṭena mṛdā liptvā chāyāśuṣkaṃ ca kārayet // VRrsṬī_10.64;3</p>
                    <p>tasminnaṅgārakān kṣiptvā cullyāṃ vā ceṣṭikāsu ca /</p>
                    <p>nidhāya tridinācchītaṃ gṛhītvauṣadhimāharet // VRrsṬī_10.64;4</p>
                    <p>etat kumbhapuṭaṃ jñeyaṃ kathitaṃ śāstradarśibhiḥ /</p>
                    <p>iti // VRrsṬī_10.64;5</p>
                </div>
                <div type="text">
                    <note>synonyms for upala</note>
                    <p>piṣṭakaṃ chagaṇaṃ chāṇam utpalaṃ copalaṃ tathā /</p>
                    <p>giriṇḍopalasāṭhī ca varāṭī chagaṇābhidhāḥ // VRrs_10.65 //</p>
                    <note>(a-)kṛtrimalohāni</note>
                    <p>suvarṇaṃ rajataṃ tāmraṃ trapu sīsakam āyasam /</p>
                    <p>ṣaḍetāni ca lohāni kṛtrimau kāṃsyapittalau // VRrs_10.66 //</p>
                    <note>ṣaḍlavaṇa</note>
                    <p>lavaṇāni ṣaḍ ucyante sāmudraṃ saindhavaṃ viḍam /</p>
                    <p>sauvarcalaṃ romakaṃ ca cūlikālavaṇaṃ tathā // VRrs_10.67 //</p>
                    <note>kṣāratraya</note>
                    <p>kṣāratrayaṃ samākhyātaṃ yavasarjikaṭaṅkaṇam // VRrs_10.68 //</p>
                    <note>kṣārapañcaka</note>
                    <p>palāśamuṣkakakṣārau yavakṣāraḥ suvarcikā /</p>
                    <p>tilanālodbhavaḥ kṣāraḥ saṃyuktaṃ kṣārapañcakam // VRrs_10.69 //</p>
                    <note>madhuratraya</note>
                    <p>ghṛtaṃ guḍo mākṣikaṃ ca vijñeyaṃ madhuratrayam // VRrs_10.70 //</p>


                </div>
                <div type="commentary" n="Bodhinī">
                    <head>Rasaratnasamuccayabodhinī</head>
                    <p>tumbinī kaṭutumbī saralakāṣṭhaṃ vā // VRrsBo_10.70;1</p>
                </div>
                <div type="text">
                    <note>oil:: for saṃskāras</note>
                    <p>kaṅguṇī tumbinī ghoṣā karīraśrīphalodbhavam /</p>
                    <p>kaṭuvārttākasiddhārthasomarājīvibhītajam // VRrs_10.71 //</p>
                    <p>atasījaṃ mahākālīnimbajaṃ tilajaṃ tathā /</p>
                    <p>apāmārgāddevadālīdantītumburuvigrahāt // VRrs_10.72 //</p>
                    <p>aṅkolonmattabhallātapalāśebhyas tathaiva ca /</p>
                    <p>etebhyastailamādāya rasakarmaṇi yojayet // VRrs_10.73 //</p>
                    <note>vasāvarga</note>
                    <p>jambūkamaṇḍūkavasā vasā kacchapasambhavā /</p>
                    <p>karkaṭīśiśumārī ca gośūkaranarodbhavā /</p>
                    <p>ajoṣṭrakharameṣāṇāṃ mahiṣasya vasā tathā // VRrs_10.74 //</p>
                    <note>mūtravarga</note>
                    <p>mūtrāṇi hastikarabhamahiṣīkharavājinām /</p>
                    <p>go+ajāvīnāṃ striyaḥ puṃsāṃ puṣpaṃ bījaṃ tu yojayet // VRrs_10.75 //</p>
                    <note>pañcamāhiṣa</note>
                    <p>māhiṣāmbu dadhi kṣīraṃ sābhighāraṃ śakṛdrasaḥ /</p>
                    <note>chāgalapañcaka</note>
                    <p>tatpañcamāhiṣaṃ jñeyaṃ tadvacchāgalapañcakam // VRrs_10.76 //</p>
                    <note>amlavarga</note>
                    <p>amlavetasajambīranimbukaṃ bījapūrakam /</p>


                </div>
                <div type="commentary" n="Bodhinī">
                    <head>Rasaratnasamuccayabodhinī</head>
                    <p>amlīkaṃ tintiḍīphalam // VRrsBo_10.77ab;1</p>
                </div>
                <div type="text">

                    <p>cāṅgerī caṇakāmlaṃ ca amlīkaṃ koladāḍimam // VRrs_10.77 //</p>
                    <p>ambaṣṭhā tintiḍīkaṃ ca nāgaraṃ rasapattrikā /</p>


                </div>
                <div type="commentary" n="Bodhinī">
                    <head>Rasaratnasamuccayabodhinī</head>
                    <p>rasapattrikā kapitthāmlam // VRrsBo_10.78ab;1</p>
                </div>
                <div type="text">

                    <p>karavandaṃ tathā cānyadamlavargaḥ prakīrtitaḥ // VRrs_10.78 //</p>
                    <p>caṇakāmlaśca sarveṣāmeka eva praśasyate /</p>
                    <p>amlavetasamekaṃ vā sarveṣāmuttamottamam /</p>
                    <note>amlavarga:: use</note>
                    <p>rasādīnāṃ viśuddhyarthaṃ drāvaṇe jāraṇe hitam // VRrs_10.79 //</p>
                    <note>amlapañcaka</note>
                    <p>koladāḍimavṛkṣāmlacullikācukrikārasaḥ /</p>
                    <p>pañcāmlakaṃ samuddiṣṭaṃ taccoktaṃ cāmlapañcakam // VRrs_10.80 //</p>
                    <note>pañcamṛttikā</note>
                    <p>iṣṭikā gairikā loṇaṃ bhasma valmīkamṛttikā /</p>
                    <p>rasaprayogakuśalaiḥ kīrtitāḥ pañcamṛttikāḥ // VRrs_10.81 //</p>
                    <note>viṣavarga</note>
                    <p>śṛṅgīkaṃ kālakūṭaṃ ca vatsanābhaṃ sakṛtrimam /</p>
                    <p>pittaṃ ca viṣavargo +ayaṃ sa varaḥ parikīrtitaḥ // VRrs_10.82 //</p>
                    <p>rasakarmaṇi śasto+ayaṃ tadbhedanavidhāv api /</p>
                    <p>ayuktyā sevitaścāyaṃ mārayatyeva niścitam // VRrs_10.83 //</p>
                    <note>upaviṣa</note>
                    <p>lāṅgalī viṣamuṣṭiśca karavīraṃ jayā tathā /</p>


                </div>
                <div type="commentary" n="Bodhinī">
                    <head>Rasaratnasamuccayabodhinī</head>
                    <p>nīlakaḥ bhallātakaḥ // VRrsBo_10.84ab;1</p>
                </div>
                <div type="text">

                    <p>nīlakaḥ kanako+arkaśca vargo hy upaviṣātmakaḥ // VRrs_10.84 //</p>
                    <note>dugdhavarga</note>
                    <p>hastyaśvavanitā dhenurgardabhī chāgikāvikā /</p>
                    <p>uṣṭrikodumbarāśvatthabhānunyagrodhatilvakam // VRrs_10.85 //</p>
                    <p>dugdhikā snugguṇaś caiva tathaivottamakaṇṭikā /</p>


                </div>
                <div type="commentary" n="Bodhinī">
                    <head>Rasaratnasamuccayabodhinī</head>
                    <p>uttamakaṇṭikā eraṇḍaviśeṣaḥ vāgā bhereṇḍā jāmālagoṭā iti ca bhāṣā yadvā
                        uttamakaṇṭikā // VRrsBo_10.86ab;1</p>
                </div>
                <div type="text">

                    <p>eṣāṃ dugdhair vinirdiṣṭo dugdhavargo rasādiṣu // VRrs_10.86 //</p>
                    <note>viṣṭhāvarga</note>
                    <p>pārāvatasya cāṣasya kapotasya kalāpinaḥ /</p>
                    <p>gṛdhrasya kukkuṭasyāpi vinirdiṣṭo hi viḍgaṇaḥ /</p>
                    <note>viḍvarga:: use</note>
                    <p>śodhanaṃ sarvalohānāṃ puṭanāllepanāt khalu // VRrs_10.87 //</p>
                    <note>raktavarga</note>
                    <p>kusumbhaṃ khadiro lākṣā mañjiṣṭhā raktacandanam /</p>
                    <p>akṣī ca bandhujīvaśca tathā karpūragandhinī /</p>


                </div>
                <div type="commentary" n="Bodhinī">
                    <head>Rasaratnasamuccayabodhinī</head>
                    <p>karpūragandhinī karpūragandhiharidrāviśeṣaḥ // VRrsBo_10.88a-d;1</p>
                </div>
                <div type="text">

                    <p>mākṣikaṃ ceti vijñeyo raktavargo +atirañjanaḥ // VRrs_10.88 //</p>
                    <note>pītavarga</note>
                    <p>kiṃśukaḥ karṇikāraśca haridrādvitayaṃ tathā /</p>
                    <p>pītavargo +ayamādiṣṭo rasarājasya karmaṇi // VRrs_10.89 //</p>
                    <note>śvetavarga</note>
                    <p>tagaraḥ kuṭajaḥ kundo guñjā jīvantikā tathā /</p>
                    <p>sitāmbhoruhakandaśca śvetavarga udāhṛtaḥ // VRrs_10.90 //</p>
                    <note>kṛṣṇavarga</note>
                    <p>kadalī kāravellī ca triphalā nīlikā nalaḥ /</p>
                    <p>paṅkaḥ kāsīsabālāmraṃ kṛṣṇavarga udāhṛtaḥ // VRrs_10.91 //</p>
                    <note>rañjana with colouring vargas</note>
                    <p>raktavargādivargaiśca dravyaṃ yajjāraṇātmakam /</p>
                    <p>bhāvanīyaṃ prayatnena tādṛgrāgāptaye khalu // VRrs_10.92 //</p>


                </div>
                <div type="commentary" n="Bodhinī">
                    <head>Rasaratnasamuccayabodhinī</head>
                    <p>kācaḥ mṛttikāviśeṣaḥ sa ca kṣārarasaḥ uṣṇavīryaḥ añjanāddṛṣṭikārakaḥ
                        viḍākhyalavaṇo vā // VRrsBo_10.92;1</p>
                    <p>śiprā śuktiviśeṣaḥ ityarthaḥ // VRrsBo_10.92;2</p>
                </div>
                <div type="text">
                    <note>śodhanīyavarga</note>
                    <p>kācaṭaṅkaṇaśiprābhiḥ śodhanīyo gaṇo mataḥ // VRrs_10.93 //</p>
                    <p>sattvānāṃ baddhasūtasya lohānāṃ malanāśanaḥ /</p>
                    <p>kāpālīkaṅguṇadhvaṃsī rasavādibhir ucyate // VRrs_10.94 //</p>


                </div>
                <div type="commentary" n="Ṭīkā">
                    <head>Rasaratnasamuccayaṭīkā</head>
                    <p>śodhanīgaṇaṃ tadupayogaṃ cāha kācaṭaṅkaṇasauvīrairiti // VRrsṬī_10.94;1</p>
                    <p>sauvīraṃ añjanaviśeṣam // VRrsṬī_10.94;2</p>
                    <p>ayaṃ gaṇaḥ sūtasya khoṭabaddhādirūpasyābhrakasattvādīnāṃ ca yo guṇo
                        vaṅgakāpālikā nāgakāpālikā kālikādir doṣātmakastaddhvaṃsī //
                        VRrsṬī_10.94;3</p>
                    <p>ata evāyaṃ rasavādibhir iṣyate // VRrsṬī_10.94;4</p>
                </div>
                <div type="text">
                    <note>varga:: removing hardness of metals</note>
                    <p>mahiṣī meṣaśṛṅgī ca kaliṅgo dhavabījayuk /</p>
                    <p>śaśāsthīni ca yogo+ayaṃ lohakāṭhinyanāśanaḥ // VRrs_10.95 //</p>
                    <note>varga:: melting of metals</note>
                    <p>guḍagugguluguñjājyasāraghaiṣ ṭaṅgaṇānvitaiḥ /</p>
                    <p>durdrāvākhilalohāder drāvaṇāya gaṇo mataḥ // VRrs_10.96 //</p>
                    <p>kṣārāḥ sarve malaṃ hanyur amlaṃ śodhanajāraṇam /</p>
                    <p>māndyaṃ viṣāṇi nighnanti snaigdhyaṃ snehāḥ prakurvate // VRrs_10.97 //</p>
                </div>

            </div>
            <div type="adhyāya">
                <head>Adhyāya 11</head>
                <div type="text">
                    <note>weight units</note>
                    <p>ṣaṭ truṭyaś caikalikṣā syāt ṣaḍ likṣā yūkam ucyate /</p>
                    <p>ṣaḍyūkāstu rajaḥsaṃjñaṃ kathitaṃ tava suvrate // VRrs_11.1 //</p>
                    <p>ṣaḍrajaḥ sarṣapaḥ sākṣātsiddhārthaḥ sa ca kīrtitaḥ /</p>
                    <p>ṣaṭsiddhārthena deveśi yavastvekaḥ prakīrtitaḥ // VRrs_11.2 //</p>
                    <p>ṣaḍyavair ekaguñjā syāttriguñjo valla ucyate /</p>
                    <p>ṣaḍbhireva tu guñjābhirmāṣa ekaḥ prakīrtitaḥ /</p>
                    <p>māṣā dvādaśa tolaḥ syādaṣṭau tolāḥ palaṃ bhavet // VRrs_11.3 //</p>
                    <note>weight units</note>
                    <p>truṭiḥ syādaṇubhiḥ ṣaḍbhistairlikṣā ṣaḍbhirīritā /</p>
                    <p>tābhiḥ ṣaḍbhirbhaved yūkā ṣaḍyūkās tad rajaḥ smṛtam // VRrs_11.4 //</p>
                    <p>ṣaḍrajaḥ sarṣapaḥ proktastaiḥ ṣaḍbhiryava īritaḥ /</p>
                    <p>ekā guñjā yavaiḥ ṣaḍbhirniṣpāvastu dviguñjakaḥ // VRrs_11.5 //</p>
                    <p>syādguñjātritayaṃ vallo dvau vallau māṣa ucyate /</p>
                    <p>dvau māṣau dharaṇaṃ te dve śāṇaniṣkakalāḥ smṛtāḥ // VRrs_11.6 //</p>
                    <p>niṣkadvayaṃ tu vaṭakaḥ sa ca kola itīritaḥ /</p>
                    <p>syātkolatritayaṃ tolaḥ karṣo niṣkacatuṣṭayam // VRrs_11.7 //</p>
                    <note>karṣa:: synonyms</note>
                    <p>udumbaraṃ pāṇitalaṃ suvarṇaṃ kavalagrahaḥ /</p>
                    <p>akṣaṃ biḍālapadakaṃ śuktiḥ pāṇitaladvayam // VRrs_11.8 //</p>
                    <p>śuktidvayaṃ palaṃ kecidanye śuktitrayaṃ viduḥ /</p>
                    <note>pala:: synonyms</note>
                    <p>tadeva kathitaṃ muṣṭiḥ prakuñco bilvamityapi // VRrs_11.9 //</p>
                    <p>paladvayaṃ tu prasṛtaṃ taddvayaṃ kuḍavo+añjaliḥ /</p>
                    <p>kuḍavau mānikā tau syātprastho dve mānike smṛtaḥ // VRrs_11.10 //</p>
                    <p>prasthadvayaṃ śubhaṃ tau dvau pātrakaṃ dvayamāḍhakam /</p>
                    <p>taiś caturbhir ghaṭonmānanalvanārmaṇaśūrpakāḥ // VRrs_11.11 //</p>
                    <p>droṇasya śabdāḥ paryāyāḥ palānāṃ śatakaṃ tulā /</p>
                    <p>catvāriṃśatpalaśatatulā bhāraḥ prakīrtitaḥ // VRrs_11.12 //</p>
                    <p>rasārṇavādiśāstrāṇi nirīkṣya kathitaṃ mayā /</p>
                    <p>rasopayogi yat kiṃcid diṅmātraṃ tatpradarśitam // VRrs_11.13 //</p>
                    <p>adhunā rasarājasya saṃskārān sampracakṣmahe // VRrs_11.14 //</p>
                    <note>18 saṃskāras</note>
                    <p>syātsvedanaṃ tadanu mardanamūrchane ca utthāpanaṃ patanarodhaniyāmanāni /</p>
                    <p>saṃdīpanaṃ gaganabhakṣaṇamānamatra saṃcāraṇā tadanu garbhagatā drutiśca //
                        VRrs_11.15 //</p>
                    <p>bāhyā drutiḥ sūtakajāraṇā syād grāsastathā sāraṇakarma paścāt /</p>
                    <p>saṃkrāmaṇaṃ vedhavidhiḥ śarīre yogas tathāṣṭādaśadhātra karma // VRrs_11.16
                        //</p>
                    <p>na yojyo marmaṇi chinne na ca kṣārāgnidagdhayoḥ // VRrs_11.17 //</p>
                    <note>mercury:: properties during saṃskāras</note>
                    <p>śuddhaḥ sa mṛdvagnisaho mūrchito vyādhināśanaḥ // VRrs_11.18 //</p>
                    <p>niṣkampavegas tīvrāgnāv āyurārogyado mṛtaḥ // VRrs_11.19 //</p>
                    <note>tridoṣa</note>
                    <p>viṣaṃ vahnirmalaśceti doṣā naisargikāstrayaḥ /</p>
                    <p>rase maraṇasaṃtāpamūrchānāṃ hetavaḥ kramāt // VRrs_11.20 //</p>


                </div>
                <div type="commentary" n="Ṭīkā">
                    <head>Rasaratnasamuccayaṭīkā</head>
                    <p>viṣamiti // VRrsṬī_11.20;1</p>
                    <p>ete doṣā naisargikāḥ // VRrsṬī_11.20;2</p>
                    <p>tadviyogakaraṇaṃ doṣāntarāpekṣayātidurghaṭam iti svābhāvikā ityupacaryante //
                        VRrsṬī_11.20;3</p>
                    <p>vastutastu devaprārthitamahādevena teṣāṃ saṃbandhaḥ pārade yojita iti bhāvaḥ
                        // VRrsṬī_11.20;4</p>
                </div>
                <div type="text">
                    <note>yaugikadoṣāḥ</note>
                    <p>yogikau nāgavaṅgau dvau tau jāḍyādhmānakuṣṭhadau // VRrs_11.21 //</p>


                </div>
                <div type="commentary" n="Ṭīkā">
                    <head>Rasaratnasamuccayaṭīkā</head>
                    <p>yogikau doṣāvāha yaugikāviti // VRrsṬī_11.21;1</p>
                    <p>nikaṭavartināgavaṅgakhaniyogena miśraṇājjāto nāgākhya eko doṣo vaṅgākhya
                        ekaśceti to dvau jāḍyamādhmānaṃ kuṣṭhaṃ ca kurutaḥ // VRrsṬī_11.21;2</p>
                </div>
                <div type="text">
                    <note>aupādhikāḥ =kañcukāḥ</note>
                    <p>aupādhikāḥ punaścānye kīrtitāḥ saptakañcukāḥ /</p>
                    <p>bhūmijā girijā vārjās te ca dve nāgavaṅgajau // VRrs_11.22 //</p>


                </div>
                <div type="commentary" n="Ṭīkā">
                    <head>Rasaratnasamuccayaṭīkā</head>
                    <p>upādhinā saṃnihitavastusaṃbandhamātreṇa vastuni bahireva vyāpya tiṣṭhanti
                        kiṃcit kālāvasthāyinaśca ye doṣāste aupādhikāḥ // VRrsṬī_11.22;1</p>
                    <p>te ca saptavidhāḥ // VRrsṬī_11.22;2</p>
                    <p>kañcukākhyayā śāstra uditāḥ // VRrsṬī_11.22;3</p>
                    <p>teṣāṃ madhye bhūmijā ekaprakārāḥ // VRrsṬī_11.22;4</p>
                    <p>teṣām avāntarabhedena śāstre +anupayogānnāmato +anādṛtena bahuvacanam //
                        VRrsṬī_11.22;5</p>
                    <p>girijā ekavidhāḥ // VRrsṬī_11.22;6</p>
                    <p>vārjā jalajāścānyavidhāḥ // VRrsṬī_11.22;7</p>
                    <p>tathā nāgena vaṇijādibhir miśrīkṛtena jātau doṣau dvau // VRrsṬī_11.22;8</p>
                    <p>vaṅgajāvapi dvau // VRrsṬī_11.22;9</p>
                    <p>ityevaṃ sapta kañcukāḥ pūrvoktāśca pañca doṣāḥ // VRrsṬī_11.22;10</p>
                    <p>itthaṃ pārade dvādaśa doṣā rasajñaiḥ proktāḥ // VRrsṬī_11.22;11</p>
                </div>
                <div type="text">

                    <p>dvādaśaite rase doṣāḥ proktā rasaviśāradaiḥ // VRrs_11.23 //</p>
                    <note>saptakañcukanāmāni</note>
                    <p>parpaṭī pāṭanī bhedī drāvī malakarī tathā /</p>
                    <p>andhakārī tathā dhvāṅkṣī vijñeyāḥ sapta kañcukāḥ // VRrs_11.24 //</p>


                </div>
                <div type="commentary" n="Bodhinī">
                    <head>Rasaratnasamuccayabodhinī</head>
                    <p>parpaṭyādi sapta kañcukānāṃ saṃjñāḥ tatra parpaṭīsadṛśaśoṣakatvāt parpaṭī
                        parpaṭī yathā śoṣiṇī grāhiṇī ca pāradasya parpaṭyākhyakañcuko+api naradehe
                        tatkriyājananī vidārakatvāt pāṭanī malabhedakatvād bhedinī śārīradhātūnāṃ
                        dravatvasaṃpādanād drāvī doṣavardhakatvāt malakarī andhatvajananād andhakārī
                        dhvāṅkṣo yathā karkaśasvaro bhavati tathā svarapāruṣyajananād dhvāṅkṣīti
                        jñeyam // VRrsBo_11.24;1</p>

                    <p>$</p>
                </div>
                <div type="commentary" n="Ṭīkā">
                    <head>Rasaratnasamuccayaṭīkā</head>
                    <p>uktasaptakañcukānāṃ krameṇa nāmāntarāṇyāha parpaṭīti // VRrsṬī_11.24;1</p>
                    <p>rasopari parpaṭī parpaṭākārā bhavati // VRrsṬī_11.24;2</p>
                    <p>sā parpaṭītyucyate // VRrsṬī_11.24;3</p>
                    <p>pāṭanī tvacovidāraṇakarī // VRrsṬī_11.24;4</p>
                    <p>bhedī tvaci randhrakarī // VRrsṬī_11.24;5</p>
                    <p>drāvī lohādidravakarī // VRrsṬī_11.24;6</p>
                    <p>malakarī vātādidoṣakarī // VRrsṬī_11.24;7</p>
                    <p>andhakārī kṛṣṇatvakarī // VRrsṬī_11.24;8</p>
                    <p>dhvāṅkṣī kālimā // VRrsṬī_11.24;9</p>
                </div>
                <div type="text">
                    <note>kañcukas:: medic. symptoms</note>
                    <p>bhūmijāḥ kurvate kuṣṭhaṃ girijā jāḍyameva ca /</p>
                    <p>vārijā vātasaṃghātaṃ doṣāḍhyaṃ nāgavaṅgayoḥ // VRrs_11.25 //</p>
                    <p>tasmāt sūtavidhānārthaṃ sahāyairnipuṇairyutaḥ /</p>
                    <p>sarvopaskaramādāya rasakarma samārabhet // VRrs_11.26 //</p>
                    <note>saṃskāras:: default weights</note>
                    <p>dve sahasre palānāṃ tu sahasraṃ śatameva vā /</p>
                    <p>aṣṭāviṃśat palānyeva daśa pañcaikameva vā // VRrs_11.27 //</p>
                    <p>palārdhenaiva kartavyaḥ saṃskāraḥ sūtakasya ca /</p>
                    <p>sudine śubhanakṣatre rasaśodhanamārabhet // VRrs_11.28 //</p>
                    <note>1. svedana</note>
                    <p>tryūṣaṇaṃ lavaṇāsūryau citrakārdrakamūlakam /</p>
                    <p>kṣiptvā sūto muhuḥ svedyaḥ kāñjikena dinatrayam // VRrs_11.29 //</p>
                    <note>2. mardana</note>
                    <p>gṛhadhūmeṣṭikācūrṇaṃ tathā dadhi guḍānvitam /</p>
                    <p>lavaṇāsurīsaṃyuktaṃ kṣiptvā sūtaṃ vimardayet // VRrs_11.30 //</p>
                    <p>ṣoḍaśāṃśaṃ tu tad dravyaṃ sūtamānān niyojayet /</p>
                    <p>sūtaṃ kṣiptvā samaṃ tena dināni trīṇi mardayet // VRrs_11.31 //</p>
                    <p>jīrṇābhrakaṃ tathā bījaṃ jīrṇasūtaṃ tathaiva ca /</p>
                    <p>nairmalyārthaṃ hi sūtasya khalle dhṛtvā vimardayet // VRrs_11.32 //</p>
                    <p>gṛhṇāti nirmalo rāgān grāse grāse vimarditaḥ /</p>
                    <p>mardanākhyaṃ hi yatkarma tatsūtaguṇakṛd bhavet // VRrs_11.33 //</p>
                    <note>3. mūrchana</note>
                    <p>gṛhakanyā malaṃ hanyāttriphalā vahnināśinī /</p>
                    <p>citramūlaṃ viṣaṃ hanti tasmād ebhiḥ prayatnataḥ // VRrs_11.34 //</p>
                    <p>miśritaṃ sūtakaṃ dravyaiḥ saptavārāṇi mūrchayet /</p>
                    <p>itthaṃ saṃmūrchitaḥ sūto doṣaśūnyaḥ prajāyate // VRrs_11.35 //</p>
                    <note>saṃskāra:: utthāpana</note>
                    <p>asmādvirekāt saṃśuddho rasaḥ pātyastataḥ param /</p>
                    <p>uddhṛtaḥ kāñjikakvāthāt pūtidoṣanivṛttaye // VRrs_11.36 //</p>
                    <note>saṃskāra:: pātana</note>
                    <p>tāmreṇa piṣṭikāṃ kṛtvā pātayedūrdhvabhājane /</p>
                    <p>vaṅganāgau parityajya śuddho bhavati sūtakaḥ // VRrs_11.37 //</p>
                    <note>saṃskāra:: ūrdhva-, adhaḥpātana</note>
                    <p>śulvena pātayet piṣṭīṃ tridhordhvaṃ saptadhā tv adhaḥ // VRrs_11.38 //</p>
                    <note>saṃskāra:: adhaḥpātana</note>
                    <p>triphalāśigruśikhibhir lavaṇāsurīsaṃyutaiḥ /</p>
                    <p>naṣṭapiṣṭaṃ rasaṃ kṛtvā lepayeccordhvabhājane /</p>
                    <p>tato dīptairadhaḥ pātamutpalaistatra kārayet // VRrs_11.39 //</p>
                    <note>saṃskāra:: pātana</note>
                    <p>haridrāṅkolaśampākakumārītriphalāgnibhiḥ /</p>


                </div>
                <div type="commentary" n="Bodhinī">
                    <head>Rasaratnasamuccayabodhinī</head>
                    <p>śampākaḥ āragvadhaḥ // VRrsBo_11.40ab;1</p>
                </div>
                <div type="text">

                    <p>taṇḍulīyakavarṣābhūhiṅgusaindhavamākṣikaiḥ // VRrs_11.40 //</p>
                    <p>piṣṭaṃ rasaṃ salavaṇaiḥ sarpākṣyādibhireva vā /</p>
                    <p>pātayed athavā devi vraṇaghno yakṣalocanaiḥ // VRrs_11.41 //</p>
                    <p>itthaṃ hy adhaūrdhvapātena pātito +asau yadā bhavet /</p>
                    <p>tadā rasāyane yogyo bhaved dravyaviśeṣataḥ // VRrs_11.42 //</p>
                    <note>saṃskāra:: adhaḥpātana</note>
                    <p>athavā dīpakayantre nipātitaḥ sarvadoṣanirmuktaḥ // VRrs_11.43 //</p>
                    <note>saṃskāra:: tiryakpātana</note>
                    <p>tiryakpātanavidhinā nipātitaḥ sūtarājastu /</p>
                    <p>ślakṣṇīkṛtam abhradalaṃ rasendrayuktaṃ tathāranālena // VRrs_11.44 //</p>
                    <p>khalle dattvā mṛditaṃ yāvat tan naṣṭapiṣṭatām eti /</p>
                    <p>kuryāt tiryakpātanapātitasūtaṃ krameṇa dṛḍhavahnim // VRrs_11.45 //</p>
                    <p>saṃsvedyaḥ pātyo +asau na patati yāvad dṛḍhaś cāgnau /</p>
                    <p>tadāsau śudhyate sūtaḥ karmakārī bhaveddhruvam // VRrs_11.46 //</p>
                    <p>mardanair mūrchanaiḥ pātair mandaḥ śānto bhaved rasaḥ // VRrs_11.47 //</p>
                    <note>saṃskāra:: nirodhana</note>
                    <p>sṛṣṭyambujair nirodhena tato mukhakaro rasaḥ /</p>
                    <p>svedanādivaśātsūto vīryaṃ prāpnotyanuttamam // VRrs_11.48 //</p>
                    <note>saṃskāra:: niyamana</note>
                    <p>niyamyo+asau tataḥ samyak capalatvanivṛttaye /</p>
                    <p>karkoṭīphaṇinetrābhyāṃ vṛścikāmbujamārkavaiḥ /</p>
                    <p>samaṃ kṛtvāranālena svedayecca dinatrayam // VRrs_11.49 //</p>
                    <note>saṃskāra:: niyamana</note>
                    <p>maricair bhūkhagayuktair lavaṇāsurīśigruṭaṅkaṇopetaiḥ /</p>
                    <p>kāñjikayuktaistridinaṃ grāsārthī jāyate svedāt // VRrs_11.50 //</p>
                    <note>saṃskāra:: dīpana</note>
                    <p>trikṣārasindhukhagabhūśikhiśigrurājītīkṣṇāmlavetasamukhair lavaṇoṣaṇāmlaiḥ
                        /</p>
                    <p>nepālatāmradalaśoṣitamāranāle sāmlāsavāmlapuṭitaṃ rasadīpanaṃ tat //
                        VRrs_11.51 //</p>
                    <note>saṃskāra:: dīpana</note>
                    <p>svedayedāsavāmlena vīryatejaḥpravṛddhaye /</p>
                    <p>yathopayogaṃ svedyaḥ syān mūlikānāṃ raseṣu ca // VRrs_11.52 //</p>
                    <note>rasamūlikās</note>
                    <p>sarpākṣī kṣīriṇī vandhyā matsyākṣī śaṅkhapuṣpikā /</p>
                    <p>kākajaṅghā śikhiśikhā brahmadaṇḍyākhukarṇikā // VRrs_11.53 //</p>
                    <p>varṣābhūḥ kambukī dūrvā sairyakotpalaśimbikāḥ /</p>
                    <p>śatāvarī vajralatā vajrakandāgnikarṇikā // VRrs_11.54 //</p>
                    <p>śvetārkaśigrudhattūramṛgadūrvārasāṅkuśāḥ /</p>
                    <p>rambhā raktābhanirguṇḍī lajjāluḥ suradālikā // VRrs_11.55 //</p>
                    <p>maṇḍūkaparṇī pātālī citrakaṃ grīṣmasundarā /</p>
                    <p>kākamācī mahārāṣṭrī haridrā tilaparṇikā // VRrs_11.56 //</p>
                    <p>jātī jayantī śrīdevī bhūkadambaḥ kusumbhakaḥ /</p>
                    <p>kośātakī nīraṃ kaṇā lāṅgalī kaṭutumbikā // VRrs_11.57 //</p>
                    <p>cakramardo +amṛtā kandaḥ sūryāvarteṣu puṅkhikā /</p>
                    <p>vārāhī hastiśuṇḍī ca prāyeṇa rasamūlikāḥ // VRrs_11.58 //</p>
                    <p>rasasya bhāvane svede mūṣālepe ca pūjitāḥ /</p>
                    <p>ityaṣṭau sūtasaṃskārāḥ samā dravye rasāyane /</p>
                    <p>kāryāste prathamaṃ śeṣā noktā dravyopayoginaḥ // VRrs_11.59 //</p>
                    <note>mercury:: bandhana:: introd.</note>
                    <p>pañcaviṃśatisaṃkhyākān rasabandhān pracakṣmahe /</p>
                    <p>yena yena hi cāñcalyaṃ durgrahatvaṃ ca naśyati /</p>
                    <p>rasarājasya samprokto bandhanārtho hi vārttikaiḥ // VRrs_11.60 //</p>


                </div>
                <div type="commentary" n="Ṭīkā">
                    <head>Rasaratnasamuccayaṭīkā</head>
                    <p>atha prathamādhyāye mūrchitvā harati rujam itipadyoktā viṣayāstraya evātra
                        granthe vaktavyāḥ // VRrsṬī_11.60;1</p>
                    <p>mūrchanaṃ bandhanaṃ māraṇaṃ ca // VRrsṬī_11.60;2</p>
                    <p>tatra mūrchanaṃ tu mardanapūrvakaṃ puṭena prāguktameva // VRrsṬī_11.60;3</p>
                    <p>yantramūrchanaṃ tvasminnadhyāye dehopayogisarvabandhottaraṃ vakṣyāmi //
                        VRrsṬī_11.60;4</p>
                    <p>dvitīyo viṣayo+atra bandharūpo varṇyate // VRrsṬī_11.60;5</p>
                    <p>pañcaviṃśatīti // VRrsṬī_11.60;6</p>
                    <p>nanu granthāntare pāṭakhoṭajalūkābhasmeti bandhaścaturvidha evākhyātaḥ //
                        VRrsṬī_11.60;7</p>
                    <p>atra tu pañcaviṃśatisaṃkhyāka iti pratijānāti // VRrsṬī_11.60;8</p>
                    <p>etadviruddhamiva bhātītyāśaṅkya cāñcalyadurgrahatvābhāvarūpasāmānyasya
                        sarvabandheṣu sattve+api bandhajanakakāraṇabhedānurodhena bandhabhedo+api
                        vārtikairādṛta ityāha yena yeneti // VRrsṬī_11.60;9</p>
                </div>
                <div type="text">
                    <note>bandhana:: subtypes</note>
                    <p>haṭhāroṭau tathābhāsaḥ kriyāhīnaśca piṣṭikā /</p>
                    <p>kṣāraḥ khoṭaśca poṭaśca kalkabandhaśca kajjaliḥ // VRrs_11.61 //</p>
                    <p>sajīvaścaiva nirjīvo nirbījaśca sabījakaḥ /</p>
                    <p>śṛṅkhalādrutibandhau ca bālakaśca kumārakaḥ // VRrs_11.62 //</p>
                    <p>taruṇaś ca tathā vṛddho mūrtibaddhas tathāparaḥ /</p>
                    <p>jalabandho +agnibandhaśca susaṃskṛtakṛtābhidhaḥ /</p>
                    <p>mahābandhābhidhaśceti pañcaviṃśatir īritāḥ // VRrs_11.63 //</p>
                    <p>kecidvadanti ṣaḍviṃśo jalūkābandhasaṃjñakaḥ /</p>
                    <p>sa tāvanneṣyate dehe strīṇāṃ drāve+atiśasyate // VRrs_11.64 //</p>
                    <note>bandhana:: haṭha</note>
                    <p>haṭho rasaḥ sa vijñeyaḥ samyak śuddhivivarjitaḥ /</p>
                    <p>sa sevito nṛṇāṃ kuryān mṛtyuṃ vā vyādhimuddhatam // VRrs_11.65 //</p>


                </div>
                <div type="commentary" n="Ṭīkā">
                    <head>Rasaratnasamuccayaṭīkā</head>
                    <p>pāradam āpaṇād ānīya nimbūrasena saṃmardya gālayitvā mayūratutthādisamabhāgaṃ
                        caturthāṃśaṃ vā tatra dattvā mardanena baddho rasaḥ kriyate //
                        VRrsṬī_11.65;1</p>
                    <p>sa sevitaścen mṛtyuṃ kuryādvyādhiṃ vā // VRrsṬī_11.65;2</p>
                </div>
                <div type="text">
                    <note>bandhana:: āroṭa</note>
                    <p>suśodhito rasaḥ samyagāroṭa iti kathyate /</p>
                    <p>sa kṣetrīkaraṇe śreṣṭhaḥ śanairvyādhivināśanaḥ // VRrs_11.66 //</p>


                </div>
                <div type="commentary" n="Ṭīkā">
                    <head>Rasaratnasamuccayaṭīkā</head>
                    <p>āroṭalakṣaṇam āha suśodhita iti // VRrsṬī_11.66;1</p>
                    <p>trividhapātanena śuddhaṃ paścācchuddhaṃ cūrṇīkṛtam abhrakadalaṃ samabhāgaṃ
                        dattvā kāñjikena mardanapūrvakaṃ pāradaṃ naṣṭapiṣṭaṃ
                        kṛtvordhvādhastiryakpātanenāsakṛtkṛtenāgnisahaḥ pārada āroṭa iti nigadyate
                        // VRrsṬī_11.66;2</p>
                    <p>taṃ ca mākṣīkaśilājatulohacūrṇapathyākṣaviḍaṅgaghṛtamadhubhiḥ saṃyutaṃ kṛtvā
                        kṣetrīkaraṇāya yuñjīteti rasahṛdaye // VRrsṬī_11.66;3</p>
                    <p>mākṣīkasahito naṣṭapiṣṭirūpaḥ pātanenāgnisthāyyapi pārado+api āroṭa iti
                        kathyate // VRrsṬī_11.66;4</p>
                </div>
                <div type="text">
                    <note>ābhāsabandha</note>
                    <p>puṭito yo raso yāti yogaṃ muktvā svabhāvatām /</p>
                    <p>bhāvito dhātumūlādyair ābhāso guṇavaikṛteḥ // VRrs_11.67 //</p>


                </div>
                <div type="commentary" n="Bodhinī">
                    <head>Rasaratnasamuccayabodhinī</head>
                    <p>ābhāsabandhamāha puṭita iti // VRrsBo_11.67;1</p>
                    <p>dhātumūlādyaiḥ prāguktasvarṇādidhātubhistathā sarpākṣyādimūlikābhiḥ bhāvitaḥ
                        puṭitaśca rasaḥ guṇavaikṛteḥ dravyāntarasaṃyogena svābhāvikaguṇaviparyayāt
                        svabhāvatāṃ svābhāvikaguṇādikaṃ muktvā yogaṃ yogavāhitāṃ yāti sa ābhāsaḥ
                        kathyate iti śeṣaḥ // VRrsBo_11.67;2</p>

                    <p>$</p>
                </div>
                <div type="commentary" n="Ṭīkā">
                    <head>Rasaratnasamuccayaṭīkā</head>
                    <p>ābhāsalakṣaṇamāha yaḥ pārado dhātubhir manaḥśilāgandhakādibhistathā
                        mūlikādyaiḥ sarpākṣyādimūlikābhiḥ patrapuṣpādibhiśca saha bhāvito dravaṃ
                        dattvā marditastato bhūdharayantre puṭena puṭito bhasmīkṛtaḥ svabhāvataḥ
                        svabhāvaṃ cāñcalyadurgrahatvādi muktvā dhātvādiyogaṃ yāti
                        tattadroganāśakayogaguṇaṃ ca yāti guṇaprado bhavati // VRrsṬī_11.67;1</p>
                    <p>alpakālaparyantaṃ tataḥ pathyasevino+api narasya guṇavaikṛte sati
                        guṇavikriyāyāṃ satyāṃ sa baddhapārada ābhāsa iti kīrtitaḥ //
                        VRrsṬī_11.67;2</p>
                    <p>guṇābhāsakaratvāt // VRrsṬī_11.67;3</p>
                    <p>vikṛtireva vaikṛtam // VRrsṬī_11.67;4</p>
                </div>
                <div type="text">
                    <note>kriyāhīna</note>
                    <p>asaṃśodhitalohādyaiḥ sādhito yo rasottamaḥ /</p>
                    <p>kriyāhīnaḥ sa vijñeyo vikriyāṃ yātyapathyataḥ // VRrs_11.68 //</p>
                    <note>piṣṭikābandha</note>
                    <p>tīvrātape gāḍhatarāvamardātpiṣṭī bhavetsā navanītarūpā /</p>
                    <p>sa rasaḥ piṣṭikābandho dīpanaḥ pācanastarām // VRrs_11.69 //</p>
                    <note>kṣārabandha</note>
                    <p>śaṅkhaśuktivarāṭādyair yo +asau saṃsādhito rasaḥ /</p>
                    <p>kṣārabandhaḥ paraṃ dīptipuṣṭikṛcchūlanāśanaḥ // VRrs_11.70 //</p>


                </div>
                <div type="commentary" n="Ṭīkā">
                    <head>Rasaratnasamuccayaṭīkā</head>
                    <p>śaṅkhaśuktīti // VRrsṬī_11.70;1</p>
                    <p>bhasmīkṛtānāṃ śaṅkhaśuktyādīnāṃ vṛkṣakṣārādīnāṃ ca mūṣāṃ kṛtvā tatsaṃpuṭe
                        pāradaṃ prakṣipya saṃpuṭitaḥ pārado laghupuṭadānena bhasmībhavatīti
                        kṣārabandho +asāvagnidīptyādikṛd bhavet // VRrsṬī_11.70;2</p>

                    <p>$</p>
                </div>
                <div type="commentary" n="Bodhinī">
                    <head>Rasaratnasamuccayabodhinī</head>
                    <p>kṣārabandhamāha śaṅkheti // VRrsBo_11.70;1</p>
                    <p>saṃsādhitaḥ mardanapuṭanādibhiḥ susampāditaḥ // VRrsBo_11.70;2</p>
                    <p>spaṣṭam anyat // VRrsBo_11.70;3</p>
                </div>
                <div type="text">
                    <note>khoṭabandha</note>
                    <p>bandho yaḥ khoṭatāṃ yāti dhmāto dhmātaḥ kṣayaṃ vrajet /</p>
                    <p>khoṭabandhaḥ sa vijñeyaḥ śīghraṃ sarvagadāpahaḥ // VRrs_11.71 //</p>


                </div>
                <div type="commentary" n="Bodhinī">
                    <head>Rasaratnasamuccayabodhinī</head>
                    <p>khoṭabandhamāha bandha iti // VRrsBo_11.71;1</p>
                    <p>khoṭatāṃ vahnistho+api anuḍḍayanasvabhāvatāṃ yaduktam /</p>
                    <p>agnimadhye yadā tiṣṭhet khoṭabaddhasya lakṣaṇam /</p>
                    <p>iti // VRrsBo_11.71;2</p>
                    <p>dhmāto dhmātaḥ bhastrayā punaḥ punar ādhmāpita ityarthaḥ kṣayaṃ vrajet
                        dravyāntareṇa saha ekībhāvāt adarśanatāṃ gacchedityarthaḥ //
                        VRrsBo_11.71;3</p>

                    <p>$</p>
                </div>
                <div type="commentary" n="Ṭīkā">
                    <head>Rasaratnasamuccayaṭīkā</head>
                    <p>atha khoṭabandhamāha bandha iti // VRrsṬī_11.71;1</p>
                    <p>khoṭakaraṇaprakārastu rasasāra uvāca /</p>
                    <p>bandhane yāśca vikhyātā aṣṭāveva mahauṣadhīḥ /</p>
                    <p>tābhiṣṭaṅkaṇayuktābhir bhāvayecca raseśvaram /</p>
                    <p>tābhir viliptamūṣāyāṃ dhamanāt khoṭatāṃ vrajet // VRrsṬī_11.71;2</p>
                    <p>iti // VRrsṬī_11.71;3</p>
                    <p>sa evātidhmānāt kṣayaṃ gacchati // VRrsṬī_11.71;4</p>
                    <p>sa ca khoṭabandho bodhyaḥ // VRrsṬī_11.71;5</p>
                    <p>atra pārado jīrṇaṣaḍguṇagandho grāhyaḥ // VRrsṬī_11.71;6</p>
                    <p>abhrakadānena piṣṭīkṛto vā grāhyaḥ // VRrsṬī_11.71;7</p>
                    <p>somavallīrase piṣṭvā dāpayecca puṭatrayam /</p>
                    <p>somavallīrasenaiva saptavārāṃśca bhāvayet // VRrsṬī_11.71;8</p>
                    <p>tadabhraṃ mṛdbhāṇḍe dadyād rasena saha saṃyutam /</p>
                    <p>mūlaṃ tu śarapuṅkhāyā gavyakṣīreṇa gharṣayet // VRrsṬī_11.71;9</p>
                    <p>kalkena melayet sūtaṃ gaganaṃ ca tadadhordhvagam /</p>
                    <p>sthāpayed ravitāpe tu nirmukho grasate kṣaṇāt /</p>
                    <p>jāyate piṣṭikā śīghraṃ nātra kāryā vicāraṇā // VRrsṬī_11.71;10</p>
                    <p>iti // VRrsṬī_11.71;11</p>
                    <p>piṣṭībandhastu khoṭaka iti varṇanād atra piṣṭikārūpam ucyate //
                        VRrsṬī_11.71;12</p>
                    <p>khoṭalakṣaṇaṃ granthāntare tu /</p>
                    <p>dhmāto druto bhavet khoṭa āhataścūrṇatāṃ vrajet /</p>
                    <p>punar dhmāto drutaḥ khoṭa iti khoṭasya lakṣaṇam // VRrsṬī_11.71;13</p>
                    <p>ghanasattvapādajīrṇaḥ kāntapādajīrṇaḥ samatīkṣṇajīrṇaścedvāyaṃ
                        kṣetrīkaraṇārtham api praśastaḥ // VRrsṬī_11.71;14</p>
                </div>
                <div type="text">
                    <note>poṭabandha</note>
                    <p>drutakajjalikā mocāpattrake cipiṭīkṛtā /</p>
                    <p>sa poṭaḥ parpaṭī saiva bālādyakhilaroganut // VRrs_11.72 //</p>


                </div>
                <div type="commentary" n="Ṭīkā">
                    <head>Rasaratnasamuccayaṭīkā</head>
                    <p>pāṭabandhaṃ lakṣayati druteti // VRrsṬī_11.72;1</p>
                    <p>adho+agninā kaṭāhe tāpena drutā jātadravā yā kajjalī sā tatkṣaṇe kadalīdale
                        prakṣipya taddalenācchādya pīḍanena cipiṭīkṛtā pāṭabandhaḥ
                        parpaṭikābandhaśceti khyātā bālavṛddhādīnām anupānabhedena sarvarogaghnī //
                        VRrsṬī_11.72;2</p>
                </div>
                <div type="text">
                    <note>kalkabandha</note>
                    <p>svedādyaiḥ sādhitaḥ sūtaḥ paṅkatvaṃ samupāgataḥ /</p>
                    <p>kalkabaddhaḥ sa vijñeyo yogoktaphaladāyakaḥ // VRrs_11.73 //</p>


                </div>
                <div type="commentary" n="Bodhinī">
                    <head>Rasaratnasamuccayabodhinī</head>
                    <p>yogoktaphaladāyakaḥ yasmin yoge sa prayojyaḥ tasya phalautkarṣyaprada
                        ityarthaḥ athavā svedanamardanārthaṃ gṛhītakalkadravyāṇām upayoge yat phalaṃ
                        tatphalaprada ityarthaḥ // VRrsBo_11.73;1</p>
                </div>
                <div type="text">
                    <note>kajjalībandha</note>
                    <p>kajjalī rasagandhotthā suślakṣṇā kajjalopamā /</p>
                    <p>tattadyogena saṃyuktā kajjalībandha ucyate // VRrs_11.74 //</p>


                </div>
                <div type="commentary" n="Bodhinī">
                    <head>Rasaratnasamuccayabodhinī</head>
                    <p>kajjalībandhamāha kajjalīti // VRrsBo_11.74;1</p>
                    <p>suślakṣṇā cikkaṇā // VRrsBo_11.74;2</p>
                    <p>tattadyogena saṃyuktā rasagandhakaśodhakadravyasaṃyogena śuddhā ityarthaḥ //
                        VRrsBo_11.74;3</p>

                    <p>$</p>
                </div>
                <div type="commentary" n="Ṭīkā">
                    <head>Rasaratnasamuccayaṭīkā</head>
                    <p>kajjalībandhaṃ lakṣayati // VRrsṬī_11.74;1</p>
                    <p>tattadyogena rogavārakaviśiṣṭauṣadhīmiśraṇamardanayogena yuktā satī
                        kajjalībandha ucyate // VRrsṬī_11.74;2</p>
                    <p>atra tattadyogena saṃyukteti na lakṣaṇaghaṭakam // VRrsṬī_11.74;3</p>
                    <p>tena vinā kajjalyāḥ siddhatvāt // VRrsṬī_11.74;4</p>
                    <p>kiṃtu yogavāhitveneyaṃ sarvaroganāśiketi bodhanāya taduktiḥ //
                        VRrsṬī_11.74;5</p>
                </div>
                <div type="text">
                    <note>sajīva</note>
                    <p>bhasmīkṛto gacchati vahniyogād rasaḥ sajīvaḥ sa khalu pradiṣṭaḥ /</p>
                    <p>saṃsevito+asau na karoti bhasmakāryaṃ javād rogavināśanaṃ ca // VRrs_11.75
                        //</p>


                </div>
                <div type="commentary" n="Ṭīkā">
                    <head>Rasaratnasamuccayaṭīkā</head>
                    <p>sajīvabaddham āha bhasmīkṛteti // VRrsṬī_11.75;1</p>
                    <p>tāmbūlīdalarasamarditaḥ paścād vandhyākarkoṭakīkandamadhye prakṣipya
                        saṃpuṭito bahir mṛdvastrābhyāṃ saṃpuṭito bhūmau gajapuṭena puṭito
                        bhasmībhavati // VRrsṬī_11.75;2</p>
                    <p>evaṃ prakārāntareṇāpi bhasmīkṛtaḥ pārado+agnau pātre dhṛtaścedākāśe gacchati
                        // VRrsṬī_11.75;3</p>
                    <p>pakṣacchedābhāvāt // VRrsṬī_11.75;4</p>
                    <p>bhasmakāryaṃ jarāmaraṇābhāvarūpaṃ sa tu na karoti // VRrsṬī_11.75;5</p>
                    <p>vyādhināśamapi na // VRrsṬī_11.75;6</p>
                </div>
                <div type="text">
                    <note>nirjīva</note>
                    <p>jīrṇābhrako vā parijīrṇagandho bhasmīkṛtaścākhilalohamauliḥ /</p>
                    <p>nirjīvanāmā hi sa bhasmasūto niḥśeṣarogān vinihanti sadyaḥ // VRrs_11.76
                        //</p>


                </div>
                <div type="commentary" n="Bodhinī">
                    <head>Rasaratnasamuccayabodhinī</head>
                    <p>nirjīvabandhamāha jīrṇābhraka iti // VRrsBo_11.76;1</p>
                    <p>jīrṇābhrakaḥ grāsīkṛtābhra ityarthaḥ // VRrsBo_11.76;2</p>
                    <p>parijīrṇagandhaḥ samyaggrāsitagandhaka ityarthaḥ // VRrsBo_11.76;3</p>
                    <p>akhileti // VRrsBo_11.76;4</p>
                    <p>akhilānāṃ sarveṣāṃ lohānāṃ svarṇādīnāmityarthaḥ mauliḥ śirobhūṣaṇasvarūpaḥ
                        sarvalohopayoge ye guṇā bhavanti tebhyo+apyadhikaguṇaprada ityarthaḥ //
                        VRrsBo_11.76;5</p>
                    <p>vahniyoge+api nirgamanāsāmarthyāt asya nirjīvatvaṃ bodhyam //
                        VRrsBo_11.76;6</p>
                </div>
                <div type="text">
                    <note>nirbīja</note>
                    <p>rasastu pādāṃśasuvarṇajīrṇaḥ piṣṭīkṛto gandhakayogataśca /</p>
                    <p>tulyāṃśagandhaiḥ puṭitaḥ krameṇa nirbījanāmā sakalāmayaghnaḥ // VRrs_11.77
                        //</p>


                </div>
                <div type="commentary" n="Ṭīkā">
                    <head>Rasaratnasamuccayaṭīkā</head>
                    <p>nirbījabandhaṃ lakṣayati rasastviti // VRrsṬī_11.77;1</p>
                    <p>atra suvarṇaṃ na tu bījīkṛtaṃ kiṃtu śuddhaṃ jāraṇāyantre saṃskṛtaṃ
                        pattrarūpaṃ grāhyam // VRrsṬī_11.77;2</p>
                    <p>piṣṭīkṛto dvādaśāṃśe pārada ekāṃśaṃ gandhakaṃ truṭiśo muhur dattvāmlena
                        saṃmarditastatastulyāṃśagandhaiḥ krameṇa puṭitaḥ prathamaṃ gandhakaṃ
                        caturthāṃśaṃ dattvā bhūdharayantre puṭitastato+ardhāṃśaṃ gandhakaṃ dattvā
                        tathā puṭitastataḥ pādonaṃ gandhakaṃ dattvā puṭitastadūrdhvaṃ samabhāgamitaṃ
                        dattvā puṭita iti kramaśabdārthaḥ // VRrsṬī_11.77;3</p>
                    <p>gandhair iti bahuvacanam atantram // VRrsṬī_11.77;4</p>
                </div>
                <div type="text">
                    <note>sabījabandhana</note>
                    <p>piṣṭīkṛtair abhrakasattvahematārārkakāntaiḥ parijārito yaḥ /</p>
                    <p>hatastataḥ ṣaḍguṇagandhakena sabījabaddho vipulaprabhāvaḥ // VRrs_11.78
                        //</p>
                    <note>śṛṅkhalābandha</note>
                    <p>vajrādinihataḥ sūto hataḥ sūtaḥ samo+aparaḥ /</p>
                    <p>śṛṅkhalābaddhasūtastu dehalohavidhāyakaḥ /</p>
                    <p>citraprabhāvāṃ vegena vyāptiṃ jānāti śaṃkaraḥ // VRrs_11.79 //</p>


                </div>
                <div type="commentary" n="Ṭīkā">
                    <head>Rasaratnasamuccayaṭīkā</head>
                    <p>vajreṇa bhasmīkṛtena cūrṇīkṛtena vā nihato mārito yaḥ sūtastanmadhye māritam
                        anyaṃ sūtakam api nikṣipet // VRrsṬī_11.79;1</p>
                    <p>so+api raso baddhaḥ khoṭarūpaḥ śṛṅkhalābaddha ityucyate // VRrsṬī_11.79;2</p>
                    <p>etanmāraṇaprakārastu rasārṇave uktaḥ // VRrsṬī_11.79;3</p>

                    <p>$</p>
                </div>
                <div type="commentary" n="Bodhinī">
                    <head>Rasaratnasamuccayabodhinī</head>
                    <p>śṛṅkhalābandhamāha vajrādīti // VRrsBo_11.79;1</p>
                    <p>vajrādinihataḥ hīrakādisahayogena māritaḥ sūtaḥ tadvā samaḥ samaparimitaḥ
                        aparaśca hataḥ prakārāntareṇa māritaḥ sūtaḥ śṛṅkhalābaddhasūtaḥ ubhayor
                        mardanād iti śeṣaḥ // VRrsBo_11.79;2</p>
                    <p>citraprabhāvām alaukikasāmarthyāṃ vegena vyāptiṃ śṛṅkhalābandhasūtasya dehe
                        iti śeṣaḥ // VRrsBo_11.79;3</p>
                </div>
                <div type="text">
                    <note>drutibandha</note>
                    <p>yukto+api bāhyadrutibhiśca sūto bandhaṃgato vā bhasitasvarūpaḥ /</p>
                    <p>sa rājikāpādamito nihanti duḥsādhyarogān drutibaddhanāmā // VRrs_11.80 //</p>


                </div>
                <div type="commentary" n="Ṭīkā">
                    <head>Rasaratnasamuccayaṭīkā</head>
                    <p>atha drutibaddham āha yukto+apīti // VRrsṬī_11.80;1</p>
                    <p>bījānāṃ jāraṇena yadi raso mahāprabhāvo bhavatīti tanna citram //
                        VRrsṬī_11.80;2</p>
                    <p>rasoparasadhātūnāṃ yā bahirdrutayas tābhir yukto+api tābhir jārito+api pārado
                        baddhamātro bandhottaraṃ bhasmīkṛto vā drutibaddhanāmā
                        sarṣapacaturthāṃśamātrayā sevitaścedduḥsādhyarogān nihanti //
                        VRrsṬī_11.80;3</p>

                    <p>$</p>
                </div>
                <div type="commentary" n="Bodhinī">
                    <head>Rasaratnasamuccayabodhinī</head>
                    <p>drutibandhamāha yukta iti // VRrsBo_11.80;1</p>
                    <p>bāhyadrutibhiḥ rasasya dravatvasampādakakriyāviśeṣaiḥ yuktaḥ api bandhaṃ
                        gataḥ bandhanatāṃ prāptaḥ vā athavā bhasitasvarūpaḥ bhasmībhūtaḥ sūtaḥ
                        drutibaddhanāmā jñeyaḥ // VRrsBo_11.80;2</p>
                    <p>saḥ drutibaddhasūtaḥ rājikā rāī iti khyātaḥ raktavarṇasarṣapaviśeṣaḥ tasyāḥ
                        pādamitaḥ caturthabhāgaparimitaḥ // VRrsBo_11.80;3</p>
                </div>
                <div type="text">
                    <note>bālabandha</note>
                    <p>samābhrajīrṇaḥ śivajastu bālaḥ saṃsevito yogayuto javena /</p>
                    <p>rasāyano bhāvigadāpahaśca sopadravāriṣṭagadānnihanti // VRrs_11.81 //</p>


                </div>
                <div type="commentary" n="Ṭīkā">
                    <head>Rasaratnasamuccayaṭīkā</head>
                    <p>bālākhyabaddhaṃ lakṣayati sameti // VRrsṬī_11.81;1</p>
                    <p>abhraṃ kṛṣṇavajrābhrasattvam // VRrsṬī_11.81;2</p>
                    <p>śivajaḥ pāradaḥ // VRrsṬī_11.81;3</p>
                    <p>samābhrajīrṇaścatuḥṣaṣṭidvātriṃśatṣoḍaśādibhāgakrameṇa // VRrsṬī_11.81;4</p>
                    <p>asyopayogaḥ pattralepe+api bodhyaḥ // VRrsṬī_11.81;5</p>
                </div>
                <div type="text">
                    <note>kumārabandha</note>
                    <p>harodbhavo yo dviguṇābhrajīrṇaḥ sa syātkumāro mitataṇḍulo+asau /</p>
                    <p>triḥ saptarātraiḥ khalu pāparogasaṃghātaghātī ca rasāyanaṃ ca // VRrs_11.82
                        //</p>
                    <note>taruṇabandha</note>
                    <p>caturguṇavyomakṛtāśano +asau rasāyanāgryas taruṇābhidhānaḥ /</p>
                    <p>sa saptarātrāt sakalāmayaghno rasāyano vīryabalapradātā // VRrs_11.83 //</p>
                    <note>vṛddhabandha</note>
                    <p>yasyābhrakaḥ ṣaḍguṇito hi jīrṇaḥ prāptāgnisakhyaḥ sa hi vṛddhanāmā /</p>
                    <p>dehe ca lohe ca niyojanīyaḥ śivādṛte ko +asya guṇān pravakti // VRrs_11.84
                        //</p>
                    <note>mūrtibandha</note>
                    <p>yo divyamūlikābhiśca kṛto+atyagnisaho rasaḥ /</p>
                    <p>vinābhrajāraṇātsa syānmūrtibandho mahārasaḥ // VRrs_11.85 //</p>
                    <p>ayaṃ hi jāryamāṇastu nāgninā kṣīyate rasaḥ /</p>
                    <p>yojitaḥ sarvayogeṣu niraupamyaphalapradaḥ // VRrs_11.86 //</p>


                </div>
                <div type="commentary" n="Ṭīkā">
                    <head>Rasaratnasamuccayaṭīkā</head>
                    <p>mūrtibaddhaṃ lakṣayati ya iti // VRrsṬī_11.86;1</p>
                    <p>divyamūlikāścatuḥṣaṣṭimūlikāḥ prāguktāstābhistadrasena mardanasvedanādinā
                        pakṣacchedāt // VRrsṬī_11.86;2</p>
                    <p>abhrajāraṇād vināpyatyagnisaho baddhaḥ kṛto dravyāntarānabhivyāptyā kevalaṃ
                        dehenaiva baddho mūrtibaddha ityucyate // VRrsṬī_11.86;3</p>
                    <p>tathā vaikrāntavajrasaṃsparśāt // VRrsṬī_11.86;4</p>
                    <p>tena cūrṇīkṛtena saha mardanādapi raso baddho bhavatīti so+api mūrtibaddha
                        ityucyate // VRrsṬī_11.86;5</p>
                    <p>evaṃ ca mūrtibandho dvividhaḥ sambhavati // VRrsṬī_11.86;6</p>
                </div>
                <div type="text">
                    <note>jalabandha</note>
                    <p>śilātoyamukhaistoyair baddho +asau jalabandhavān /</p>
                    <p>sa jarārogamṛtyughnaḥ kalpoktaphaladāyakaḥ // VRrs_11.87 //</p>


                </div>
                <div type="commentary" n="Ṭīkā">
                    <head>Rasaratnasamuccayaṭīkā</head>
                    <p>jalabandhaṃ lakṣayati // VRrsṬī_11.87;1</p>
                    <p>śilātoyamukhaiḥ śilātoyacandratoyapramukhair jalaiḥ saha mardanādinā baddhaḥ
                        pārado jalabaddha iti kīrtitaḥ // VRrsṬī_11.87;2</p>
                    <p>kalpokteti // VRrsṬī_11.87;3</p>
                    <p>pāradakalpoktaphaletyarthaḥ // VRrsṬī_11.87;4</p>
                    <p>etasya jalasya vistaro rasārṇave spaṣṭīkṛtaḥ // VRrsṬī_11.87;5</p>
                    <p>kṣiptaṃ jale bhavet kāṣṭhaṃ śilābhūtaṃ ca dṛśyate /</p>
                    <p>bahirantaśca deveśi vedhakaṃ tat prakīrtitam // VRrsṬī_11.87;6</p>
                    <p>hiṅgulaṃ haritālaṃ ca gandhakaṃ ca manaḥśilā /</p>
                    <p>eṣāṃ gandhāpahāraṃ yat kurute tacca vedhakam // VRrsṬī_11.87;7</p>
                </div>
                <div type="text">
                    <note>agnibandha</note>
                    <p>kevalo yogeṣu vā dhmātaḥ syādguṭikākṛtiḥ /</p>
                    <p>akṣīṇaścāgnibaddho+asau khecaratvādikṛt sa hi // VRrs_11.88 //</p>


                </div>
                <div type="commentary" n="Bodhinī">
                    <head>Rasaratnasamuccayabodhinī</head>
                    <p>agnibandhamāha kevala iti // VRrsBo_11.88;1</p>
                    <p>kevalaḥ dravyāntarāsaṃyukta ityarthaḥ // VRrsBo_11.88;2</p>
                    <p>yogayuktaḥ dravyāntarasaṃyuktaḥ // VRrsBo_11.88;3</p>
                    <p>dhmātaḥ agnau saṃtaptaḥ // VRrsBo_11.88;4</p>
                    <p>akṣīṇaḥ agnitāpe+api yathāmātrāyāṃ sthitaḥ na tu kiṃcid apyūnaḥ //
                        VRrsBo_11.88;5</p>
                    <p>khecaratvādikṛt mukhe dhṛtaḥ nabhogatisāmarthyapradaḥ ityarthaḥ //
                        VRrsBo_11.88;6</p>
                    <p>uddeśagranthe jalabandho+agnibandhaśca susaṃskṛtakṛtābhidhaḥ ityanena
                        agnibandhānantaraṃ mahābandhācca prāk susaṃskṛtakṛtākhyabandhāntarasya
                        samullekho vidyate vivaraṇagranthe tu tadullekhādarśanāt bandhaḥ saḥ
                        lipikarapramādāt pramādāntarādvā adarśanatāṃ gata iti manye //
                        VRrsBo_11.88;7</p>
                    <p>kiṃca susaṃskṛtakṛtābhidhaḥ ityasya agnibandhasya viśeṣaṇatvamapi na yujyate
                        tathātve bandhasya caturviṃśatisaṃkhyatvāt pañcaviṃśatisaṃkhyākān
                        rasabandhān pracakṣmahe iti pratijñāhānyāpatteriti // VRrsBo_11.88;8</p>

                    <p>$</p>
                </div>
                <div type="commentary" n="Ṭīkā">
                    <head>Rasaratnasamuccayaṭīkā</head>
                    <p>athāgnibaddhaṃ pāradamāha kevala iti // VRrsṬī_11.88;1</p>
                    <p>ādau ṣaḍguṇenābhrakajāraṇenāgnisahaḥ pārado maṇijīrṇaḥ
                        pātanāyantreṇotthāpitaḥ sa druto bhavati // VRrsṬī_11.88;2</p>
                    <p>sa ca kevalastīkṣṇalohayukto vā dhmātaḥ san guṭikākṛtiścāgnāvakṣayaśca
                        bhavati // VRrsṬī_11.88;3</p>
                    <p>ata evāyam agnibaddha ityucyate // VRrsṬī_11.88;4</p>
                    <p>ayaṃ mukhe dhṛtaścet
                        puruṣasyākāśagāmitvaśastrāgnyabhedyatvasāyujyasārūpyādimuktikaro bhavet //
                        VRrsṬī_11.88;5</p>
                </div>
                <div type="text">
                    <note>mūrchana</note>
                    <p>viṣṇukrāntāśaśilatākumbhīkanakamūlakaiḥ /</p>
                    <p>viśālānāginīkandavyāghrapādīkuruṇṭakaiḥ // VRrs_11.89 //</p>
                    <p>vṛścikālībhaśuṇḍībhyāṃ haṃsapādā sahāsuraiḥ /</p>
                    <p>aprasūtagavāṃ mūtraiḥ piṣṭaṃ vā kulake pacet // VRrs_11.90 //</p>
                    <p>pakvamevaṃ mṛtair lohairmarditaṃ vipaced rasam /</p>
                    <p>yantreṣu mūrchā sūtānāmeṣa kalpaḥ samāsataḥ // VRrs_11.91 //</p>


                </div>
                <div type="commentary" n="Bodhinī">
                    <head>Rasaratnasamuccayabodhinī</head>
                    <p>nibiḍaḥ nonnatānataḥ samānasarvāvayavaḥ ityarthaḥ // VRrsBo_11.91;1</p>
                </div>
                <div type="text">
                    <note>mahābandha</note>
                    <p>hemnā vā rajatena vā sahacaro dhmāto vrajatyekatām akṣīṇo nibiḍo guruśca
                        guṭikākāro +atidīrghojjvalaḥ /</p>


                </div>
                <div type="commentary" n="Bodhinī">
                    <head>Rasaratnasamuccayabodhinī</head>
                    <p>nirbandhaḥ yathāyatham asaṃpāditabandhanakriyaḥ cet kṣaṇāt dravati agnau iti
                        śeṣaḥ // VRrsBo_11.92ab;1</p>
                </div>
                <div type="text">

                    <p>cūrṇatvaṃ paṭuvat prayāti nihato ghṛṣṭo na muñcenmalaṃ nirgandho dravati
                        kṣaṇāt sa hi mahābandhābhidhāno rasaḥ // VRrs_11.92 //</p>


                </div>
                <div type="commentary" n="Ṭīkā">
                    <head>Rasaratnasamuccayaṭīkā</head>
                    <p>mahābandhamāha hemnā veti // VRrsṬī_11.92;1</p>
                    <p>atra hema caturthāṃśam ardhāṃśaṃ vā grāhyam // VRrsṬī_11.92;2</p>
                    <p>rajatamapi tathaiva // VRrsṬī_11.92;3</p>
                    <p>bandhauṣadhiliptavajramūṣāmadhye tayor anyatareṇa yukto dhmāto+agnibaddha eva
                        pārado vakṣyamāṇalakṣaṇaviśiṣṭaḥ susaṃskṛtakṛtasaṃjñāṃ mahābandhasaṃjñāṃ ca
                        labhate // VRrsṬī_11.92;4</p>
                    <p>tānyeva lakṣaṇāny āha dhmāto vrajatyekatām ityādinā // VRrsṬī_11.92;5</p>
                    <p>paṭuvat // VRrsṬī_11.92;6</p>
                    <p>saindhavatulyaṃ cūrṇatvaṃ yāti // VRrsṬī_11.92;7</p>
                    <p>nihataḥ saṃdravati // VRrsṬī_11.92;8</p>
                    <p>agniyogāditi śeṣaḥ // VRrsṬī_11.92;9</p>
                </div>
                <div type="text">
                    <note>jalūkābandha</note>
                    <p>sūte garbhaniyojitārdhakanake pādāṃśanāge+athavā
                        pañcāṅguṣṭhakaśālmalīkṛtamadāśleṣmātabījais tathā /</p>
                    <p>tadvat tejinīkolakākhyaphalajaiś cūrṇaṃ tilaṃ pattrakaṃ tapte khallatale
                        nidhāya mṛdite jātā jalūkā varā // VRrs_11.93 //</p>
                    <note>jalūkābandha</note>
                    <p>saiṣā syātkapikacchūromapaṭale candrāvatītailake candre
                        ṭaṅkaṇakāmapippalījale svinnā bhavet tejinī /</p>
                    <p>tapte khallatale vimardya vidhivadyatnādvaṭī yā kṛtā sā strīṇāṃ
                        madadarpanāśanakarī khyātā jalūkā varā // VRrs_11.94 //</p>
                    <p>bālye cāṣṭāṅgulā yojyā yauvane ca daśāṅgulā /</p>
                    <p>dvādaśaiva pragalbhānāṃ jalaukā trividhā matā // VRrs_11.95 //</p>
                    <p>dhṛtvā sūtamukhe pātraṃ meṣīkṣīraṃ pradāpayet /</p>
                    <p>sthāpayedātape tīvre vāsarāṇyekaviṃśatiḥ // VRrs_11.96 //</p>
                    <p>dvitīyātra mayā proktā jalaukā drāvaṇe hitā /</p>
                    <p>puruṣāṇāṃ sthitā mūrdhni drāvayedbījam adbhutam // VRrs_11.97 //</p>
                    <note>jalūkābandha</note>
                    <p>munipattrarasaṃ caiva śālmalīvṛntavāri ca /</p>
                    <p>jātīmūlasya toyaṃ ca śiṃśapātoyasaṃyutam // VRrs_11.98 //</p>
                    <p>śleṣmātakaphalaṃ caiva triphalācūrṇam eva ca /</p>
                    <p>kokilākṣasya cūrṇaṃ ca pāradaṃ mardayed budhaḥ // VRrs_11.99 //</p>
                    <p>jalūkā jāyate divyā rāmājanamanoharā /</p>
                    <p>sā yojyā kāmakāle tu kāmayetkāminī svayam // VRrs_11.100 //</p>
                    <note>jalūkābandha</note>
                    <p>triphalābhṛṅgamahauṣadhamadhusarpiśchāgadugdhagomūtre /</p>
                    <p>nāgaṃ saptaniṣiktaṃ samarasajāritaṃ jalūkā syāt // VRrs_11.101 //</p>
                    <note>jalūkābandha</note>
                    <p>bhānusvaradinasaṃkhyāpramāṇasūtaṃ gṛhītadīnāram /</p>
                    <p>aṅkolarājavṛkṣakakanyārasataśca śodhanaṃ kuryāt // VRrs_11.102 //</p>
                    <p>śaśirekhāvaravarṇinīsakokilākṣāpāmārgakanakānām /</p>
                    <p>cūrṇaiḥ sahaikaviṃśatidināni saṃmardayet samyak // VRrs_11.103 //</p>
                    <p>niśāyāḥ kāñjikaṃ yūṣaṃ dattvā yonau praveśayet /</p>
                    <p>bālamadhyamavṛddhāsu yojyā vijñāya tatkramāt /</p>
                    <p>nīrasānāmapi nṝṇāṃ yoṣā syātsaṃgamotsukā // VRrs_11.104 //</p>
                    <note>jalūkabandha</note>
                    <p>rasabhāgaṃ catuṣkaṃ ca vaṅgabhāgaṃ ca pañcamam /</p>
                    <p>surasārasamaṃ yuktaṃ ṭaṅkaṇena samanvitam // VRrs_11.105 //</p>
                    <p>tridinaṃ mardayitvā ca golakaṃ taṃ rasodbhavam /</p>
                    <p>liṅgāgre yoninikṣiptaṃ yāvad āyurvaśaṃkaram // VRrs_11.106 //</p>
                    <note>jalūkabandha</note>
                    <p>karpūrasūraṇasubhṛṅgasumeghanādair nāgaṃ niṣicya tu mitho valayed rasena
                        /</p>
                    <p>liṅgasthitena valayena nitambinīnāṃ svāmī bhavatyanudinaṃ sa tu jīvahetuḥ //
                        VRrs_11.107 //</p>
                    <note>jalūkabandha</note>
                    <p>ṭaṅkaṇapippalikābhiḥ sūraṇakarpūramātuluṅgarasaiḥ /</p>
                    <p>kṛtvā svaliṅgalepaṃ yoniṃ vidrāvayet strīṇām // VRrs_11.108 //</p>
                    <note>madanavalaya</note>
                    <p>agnyāvartitanāge harabījaṃ nikṣipettato dviguṇam /</p>
                    <p>munikanakanāgasarpair dantyātha siñcyācca tanmadhyam // VRrs_11.109 //</p>
                    <p>takreṇa mardayitvā gaṇena madanavalayaṃ kuryāt /</p>
                    <p>ratisamaye vanitānāṃ ratigarvavināśanaṃ kurute // VRrs_11.110 //</p>
                    <note>madanavalaya</note>
                    <p>vyāghrībṛhatīphalarasasūraṇakandaṃ ca caṇakapattrāmlam /</p>
                    <p>kapikacchuvajravallīpippalikāmlikācūrṇam // VRrs_11.111 //</p>
                    <p>agnyāvartitanāgaṃ navavāraṃ mardayeddhimairdravyaiḥ /</p>
                    <p>smaravalayaṃ kṛtvaitadvanitānāṃ drāvaṇaṃ kurute // VRrs_11.112 //</p>
                    <note>mercury:: māraṇa</note>
                    <p>palāśabījakaṃ raktajambīrāmlena sūtakam /</p>
                    <p>sajīvaṃ marditaṃ yantre pācitaṃ mriyate dhruvam // VRrs_11.113 //</p>
                    <note>mercury:: māraṇa</note>
                    <p>kharamañjari bījānvitapuṣkarabījaiḥ sucūrṇitaiḥ kalkam /</p>
                    <p>kṛtvā sūtaṃ puṭayed dṛḍhamūṣāyāṃ bhavedbhasma // VRrs_11.114 //</p>
                    <note>mercury:: māraṇa</note>
                    <p>kākodumbarikāyā dugdhena subhāvito hiṅguḥ /</p>
                    <p>mardanapuṭanavidhānātsūtaṃ bhasmīkarotyeva // VRrs_11.115 //</p>
                    <note>mercury:: māraṇa</note>
                    <p>devadālīṃ harikrāntāmāranālena peṣayet /</p>
                    <p>taddravaiḥ saptadhā sūtaṃ kuryānmarditamūrchitam // VRrs_11.116 //</p>
                    <p>tatsūtaṃ kharpare dadyāddattvā dattvā tu taddravam /</p>
                    <p>cullyopari pacec cāhni bhasma syāllavaṇopamam // VRrs_11.117 //</p>
                    <note>mercury:: māraṇa</note>
                    <p>apāmārgasya bījāni tathairaṇḍasya cūrṇayet /</p>
                    <p>taccūrṇaṃ pārade deyaṃ mūṣāyām adharottaram /</p>
                    <p>ruddhvā laghupuṭaiḥ pacyāc caturbhir bhasmatāṃ nayet // VRrs_11.118 //</p>
                    <note>mercury:: māraṇa</note>
                    <p>kaṭutumbyudbhave kande garbhe nārīpayaḥplute /</p>
                    <p>saptadhā sveditaḥ sūto mriyate gomayāgninā // VRrs_11.119 //</p>
                    <note>mercury:: māraṇa</note>
                    <p>aṅkolasya śiphāvāripiṣṭaṃ khalle vimardayet /</p>
                    <p>sūtaṃ gandhakasaṃyuktaṃ dinānte taṃ nirodhayet /</p>
                    <p>puṭayedbhūdhare yantre dinānte sa mṛto bhavet // VRrs_11.120 //</p>
                    <note>mercury:: māraṇa</note>
                    <p>vaṭakṣīreṇa sūtābhrau mardayetpraharatrayam /</p>
                    <p>pācayettena kāṣṭhena bhasmībhavati tadrasaḥ // VRrs_11.121 //</p>
                    <note>rasa:: bhasma:: sevana</note>
                    <p>athāturo rasācāryaṃ sākṣāddevaṃ maheśvaram /</p>
                    <p>sādhitaṃ ca rasaṃ śṛṅgadantaveṇvādidhāritam // VRrs_11.122 //</p>
                    <p>arcayitvā yathāśakti devagobrāhmaṇānapi /</p>
                    <p>parṇakhaṇḍe dhṛtaṃ sūtaṃ jagdhvā syādanupānataḥ // VRrs_11.123 //</p>
                    <p>ghṛtasaindhavadhānyakajīrakārdrakasaṃskṛtam /</p>
                    <p>taṇḍulīyakadhānyakapaṭolālambuṣādikam // VRrs_11.124 //</p>
                    <p>gojīrṇaśālyannaṃ gavyaṃ kṣīraṃ ghṛtaṃ dadhi /</p>
                    <p>haṃsodakaṃ mudgarasaḥ pathyavargaḥ samāsataḥ // VRrs_11.125 //</p>
                    <p>bṛhatī bilvakūṣmāṇḍaṃ vetrāgraṃ kāravellakam /</p>
                    <p>māṣaṃ masūraṃ niṣpāvaṃ kulatthaṃ sarṣapaṃ tilam // VRrs_11.126 //</p>
                    <p>laṅghanodvartanasnānatāmrasurāsavān /</p>
                    <p>ānūpamāṃsaṃ dhānyāmlaṃ bhojanaṃ kadalīdale /</p>
                    <p>kāṃsye ca guruviṣṭambhi tīkṣṇoṣṇaṃ ca bhṛśaṃ tyajet // VRrs_11.127 //</p>
                    <note>kakārādigaṇa</note>
                    <p>kaṇṭārīphalakāñjikaṃ ca kamaṭhas tailaṃ tathā rājikām /</p>
                    <p>nimbūkaṃ katakaṃ kaliṅgakaphalaṃ kūṣmāṇḍakaṃ karkaṭī /</p>
                    <p>kārī kukkuṭakāravellakaphalaṃ karkoṭikāyāḥ phalam /</p>
                    <p>vṛntākaṃ ca kapitthakaṃ khalu gaṇaḥ proktaḥ kakārādikaḥ // VRrs_11.128 //</p>
                    <p>devīśāstroditaḥ so +ayaṃ kakārādigaṇo mataḥ /</p>
                    <note>kakārādigaṇa</note>
                    <p>śāstrāntaravinirdiṣṭaḥ kathyate+anyaprakārataḥ // VRrs_11.129 //</p>
                    <p>kaṅguḥ kandukakolakukkuṭakalakroḍāḥ kulatthāstathā /</p>
                    <p>kaṇṭārī kaṭutailakṛṣṇagalakaḥ kūrmaḥ kalāyaḥ kaṇā /</p>
                    <p>karkāruśca kaṭhillakaṃ ca katakaṃ karkoṭakaṃ karkaṭī kālī
                        kāñjikameṣakādikagaṇaḥ śrīkṛṣṇadevoditaḥ // VRrs_11.130 //</p>
                    <p>yasminrase ca kaṇṭhoktyā kakārādirniṣedhitaḥ /</p>
                    <p>tatra tatra niṣeddhavyaṃ tadaucityamato+anyataḥ // VRrs_11.131 //</p>
                    <p>udgāre sati dadhyannaṃ kṛṣṇamīnaṃ sajīrakam /</p>
                    <p>abhyaṅgam anilakṣobhe tailair nārāyaṇādibhiḥ // VRrs_11.132 //</p>
                    <p>aratau śītatoyena mastakopari secanam /</p>
                    <p>tṛṣṇāyāṃ nārikelāmbu mudgaṃ saśarkaram // VRrs_11.133 //</p>
                    <p>drākṣādāḍimakharjūrakadalīnāṃ phalaṃ bhajet /</p>
                    <p>rasavīryavivṛddhyarthaṃ dadhikṣīrekṣuśarkarāḥ /</p>
                    <p>śītopacāram anyaṃ ca rasatyāgavidhau punaḥ // VRrs_11.134 //</p>
                    <p>bhakṣayed bṛhatīṃ bilvaṃ sakṛtsādhāraṇo vidhiḥ // VRrs_11.135 //</p>
                </div>

            </div>
            <div type="adhyāya">
                <head>Adhyāya 12</head>
                <div type="text">
                    <p>jvarasya raktapittasya kāsasya śvāsahidhmayoḥ /</p>
                    <p>vaisvaryasya kṣayasyāpi tathārocaprasekayoḥ // VRrs_12.1 //</p>
                    <p>chardihṛdrogayoś caiva tṛṣṇāmadyodbhavārśasām /</p>
                    <p>udāvartātisārāṇāṃ grahaṇyartipravāhiṇoḥ // VRrs_12.2 //</p>
                    <p>visūcyā vahnimāndyasya mūtrakṛcchrāśmarujām /</p>
                    <p>mehasya somarogasya piṭikānāṃ ca vidradheḥ // VRrs_12.3 //</p>
                    <p>vṛddhigulmādirogāṇāṃ śūlānāmudarasya ca /</p>
                    <p>pāṇḍuśophavisarpāṇāṃ kuṣṭhaśvitranabhasvatām // VRrs_12.4 //</p>
                    <p>vātāsrasyāvṛtānāṃ ca vandhyānāṃ garbhiṇīrujām /</p>
                    <p>sūtikābālarogāṇām unmāde +apasmṛtāv api // VRrs_12.5 //</p>
                    <p>netraroge karṇaroge nāsārogāsyarogayoḥ /</p>
                    <p>śiraḥsaṃjātarogeṣu vraṇe bhaṅge bhagaṃdare // VRrs_12.6 //</p>
                    <p>granthyādau kṣudrarogeṣu guhyaroge viṣeṣu ca /</p>
                    <p>jarāyāstvanapatyānāṃ bījapoṣaṇahetave // VRrs_12.7 //</p>
                    <p>paripāṭyānayā sarvaṃ rogāṇāṃ hi cikitsanam /</p>
                    <p>rasalohaviṣair atra yogairvakṣye yathāgamam // VRrs_12.8 //</p>
                    <p>romāñcakampau vadane madhutvamujjṛmbhaṇaṃ mastakatodadāhau /</p>
                    <p>vātajvarasyoktam idaṃ hi lakṣma bhuktottaraṃ syādyadi śaśvadeva // VRrs_12.9
                        //</p>
                    <p>virekaśoṣāsyakaṭutvatīvratāpapralāpabhramamūrchanāni /</p>
                    <p>etāni pittajvaralakṣaṇāni vamiḥ satṛṣṇāṅgavidāhitā ca // VRrs_12.10 //</p>
                    <p>kāsaśvāsau mukhe jāḍyaṃ mādhuryaṃ bahunidratā /</p>
                    <p>prasvedaḥ svalpadāhaśca śleṣmajajvaralakṣaṇam // VRrs_12.11 //</p>
                    <p>miśritaṃ lakṣaṇaṃ yattu dvayos triṣu bhavecca tat // VRrs_12.12 //</p>
                    <p>vimarditābhyāṃ rasagandhakābhyāṃ nīreṇa kuryādiha golakaṃ tam /</p>
                    <p>bhāṇḍe navīne viniveśya paścāttadgolakasyopari tāmrapātram // VRrs_12.13
                        //</p>
                    <p>sārdhaṃ muhūrtaṃ vinirudhya dhīmān uddīpayed dīptakṛśānunāsya /</p>
                    <p>adhastataḥ sidhyati parpaṭīyaṃ navajvarāraṇyakṛśānumeghaḥ // VRrs_12.14
                        //</p>
                    <p>vilipya pūrvaṃ rasanāṃ ca tāludeśaṃ ca sindhūdbhavajīrakārdraiḥ /</p>
                    <p>vallonmitāṃ cārdrakatoyamiśrām enāṃ niyojya sthagayet paṭena // VRrs_12.15
                        //</p>
                    <p>gharmodgamo yāvadataḥ paraṃ ca takraudanaṃ pathyamiha prayojyam /</p>
                    <p>kuryāddinānāṃ tritayaṃ yadītthaṃ jvarasya śaṅkāpi tadā bhavetkim //
                        VRrs_12.16 //</p>
                    <p>sūtārkagandhacapalājayapālatiktāpathyātrivṛcca viṣatindukajān samāṃśān /</p>
                    <p>saṃbhāvya vajripayasā madhunā trivallas trailokyaḍambararaso
                        +abhinavajvaraghnaḥ // VRrs_12.17 //</p>
                    <p>pādāṃśakaṃ sāraraviḥ samāṃśagandho vipakvaḥ svakaṣāyapiṣṭaḥ /</p>
                    <p>rasaḥ kramānmāṣamito +anilādijvareṣu nāmnā kila meghanādaḥ // VRrs_12.18
                        //</p>
                    <p>daradajaladayuktaṃ śuddhasūtaṃ ca gandhaṃ praharamatha supiṣṭaṃ vallayugmaṃ
                        ca dadyāt /</p>
                    <p>jvaragajaharisaṃjñaṃ śṛṅgaverodakena prathamajanitadāhī kṣīrabhaktena bhojyaḥ
                        // VRrs_12.19 //</p>
                    <p>saṃtaptasīsabhāgaṃ ca pāradaṃ gandhakaṃ kaṇām /</p>
                    <p>samabhāgaṃ pṛthak tatra melayecca yathāvidhi // VRrs_12.20 //</p>
                    <p>jambīrasya rase sarvaṃ mardayecca dinatrayam /</p>
                    <p>meghanādakumāryośca rase cāpi dinatrayam // VRrs_12.21 //</p>
                    <p>dinadvayamajāmūtre gavāṃ mūtre dinatrayam /</p>
                    <p>bhāvayecca yathāyogyaṃ tasminnetāni dāpayet // VRrs_12.22 //</p>
                    <p>saindhavaṃ citrakaṃ bhāgaṃ sauvarcalalavaṇaṃ tathā /</p>
                    <p>tena sammelanaṃ kṛtvā bhāvayecca punaḥ punaḥ // VRrs_12.23 //</p>
                    <p>anena vidhinā samyak siddho bhavati tadrasaḥ /</p>
                    <p>śarkarāghṛtasaṃyuktaṃ dadyādvallatrayaṃ rasam // VRrs_12.24 //</p>
                    <p>godhūmasyaudanaṃ pathyaṃ māṣasūpaṃ ca vāstukam /</p>
                    <p>dhātrīphalasamāyuktaṃ sarvajvaravināśanam /</p>
                    <p>dīpikārasa ityeṣa tantrajñaiḥ parikīrtitaḥ // VRrs_12.25 //</p>
                    <p>pāradaṃ rasakaṃ tālaṃ tutthaṃ gandhakaṭaṅkaṇam /</p>
                    <p>sarvametatsamaṃ śuddhaṃ kāravallyā dravairdinam // VRrs_12.26 //</p>
                    <p>mardayettena kalkena tāmrapātrodaraṃ limpet /</p>
                    <p>aṅgulārdhārdhamānena taṃ pacetsikatāhvaye // VRrs_12.27 //</p>
                    <p>yantre yāvatsphuṭantyevaṃ vrīhayastasya pṛṣṭhataḥ /</p>
                    <p>tataḥ suśītalaṃ grāhyaṃ tāmrapātrodarād bhiṣak // VRrs_12.28 //</p>
                    <p>śītabhañjī raso nāma cūrṇayenmaricaiḥ samam /</p>
                    <p>māṣaikaṃ parṇakhaṇḍena bhakṣayennāśayejjvaram /</p>
                    <p>tridinair viṣamaṃ tīvramekadvitricaturthakam // VRrs_12.29 //</p>
                    <p>sūtatālaśilāstulyā mardayetkarkaṭīrase /</p>
                    <p>tāmrapātre vinikṣipya tatkalkaṃ kajjalīkṛtam // VRrs_12.30 //</p>
                    <p>vipacedvālukāyantre yathoktavidhinā tataḥ /</p>
                    <p>dadyānmaricacūrṇena māṣamātraṃ bhiṣagvaraḥ // VRrs_12.31 //</p>
                    <p>prapibeduṣṇatoyasya culukaṃ śītakajvare /</p>
                    <p>śītabhañjī rasaḥ so +ayaṃ śītajvaranivāraṇaḥ // VRrs_12.32 //</p>
                    <p>kūṣmāṇḍacūrṇatilajaiḥ praviśuddhatālaṃ gāḍhaṃ vimardya suṣavīsalilena tulyam
                        /</p>
                    <p>sūtena hiṅgulabhuvā sikatākhyayantre golaṃ vidhāya parivṛttakapālamadhye //
                        VRrs_12.33 //</p>
                    <p>pattreṇa taṃ dinapateśca pidhāya ruddhvā saṃdhiṃ
                        tayorguḍasudhākhaṭikāśivābhiḥ /</p>
                    <p>vahnau pacenmṛduni pātraśiraḥsthaśālīvaivarṇyamātram avadhiṃ pravidhāya
                        dhīmān // VRrs_12.34 //</p>
                    <p>vallaṃ tataḥ surasamiśramamuṣya dadyāt sarpiḥ sitākaṇapayomadhu cānupeyam
                        /</p>
                    <p>jetuṃ jvarān praviṣamān iha vāntiśāntyai maulau suśītalajalasya dadīta dhārām
                        // VRrs_12.35 //</p>
                    <p>athāmayāntaṃ rasarājamaulibhūṣāmaṇiṃ taṃ mṛtajīvanākhyam /</p>
                    <p>sudhāraseneva rasena yena saṃjīvanaṃ syāt sahasāturāṇām // VRrs_12.36 //</p>
                    <p>rasahiṅgulajepālair vṛddhyā dantyambumarditaiḥ /</p>
                    <p>dinārdhena jvaraṃ hanyādguñjaikaṃ sitayā saha // VRrs_12.37 //</p>
                    <p>śuddhaṃ sūtaṃ viṣaṃ gandhaṃ dhūrtabījaṃ tribhiḥ samam /</p>
                    <p>caturbhiśca samaṃ vyoṣaṃ cūrṇīkṛtya nidhāpayet // VRrs_12.38 //</p>
                    <p>dantabhāṇḍe +atha vā śārṅge kāṣṭhe naiva kadācana /</p>
                    <p>vātaśleṣmajvare deyaṃ dvaṃdvaje vā tridoṣaje // VRrs_12.39 //</p>
                    <p>rasena śṛṅgaverasya jambīrasyāthavā punaḥ /</p>
                    <p>guñjādvayaṃ ca jīrṇe+asmindadhibhaktaṃ prayojayet // VRrs_12.40 //</p>
                    <p>ekadvitridinairhanyāj jvarān doṣakrameṇa tu /</p>
                    <p>mahājvarāṅkuśo nāma raso+ayaṃ śambhunoditaḥ // VRrs_12.41 //</p>
                    <p>tālaṃ tāmrarajo rasaśca gaganaṃ gandhaśca nepālakaṃ dīnārapramitaṃ
                        tadardhamuditaṃ ṭaṅkaṃ śilāmākṣikam /</p>
                    <p>dīnāradvitayaṃ viṣasya śikhinaḥ piṣṭvā rasaiḥ pācito
                        yaścintāmaṇivajjvaraughavijayī nāmnā tu mṛtyuṃjayaḥ // VRrs_12.42 //</p>
                    <p>tālaṃ tāmram ayorajaśca capalā tutthābhrakaṃ kāntakaṃ nāgaṃ syācca samāṃśakaṃ
                        sumṛditaṃ mūlaṃ ca paunarnavam /</p>
                    <p>bhṛṅgīkāsaharīpunarnavāmahāmandārapattrodbhavaiḥ kalkaṃ vālukayantrapācitam
                        idaṃ sarvajvarasyāntakṛt // VRrs_12.43 //</p>
                    <p>tutthena tulyaḥ śivajaśca gandho jambīranīreṇa vimardanīyaḥ /</p>
                    <p>dinatrayaṃ melaya tena tulyaṃ vyoṣaṃ tataḥ sidhyati candrasūryaḥ //
                        VRrs_12.44 //</p>
                    <p>vallo vijetuṃ viṣamāvalambi dalena deyo bhujagākhyavallyāḥ /</p>
                    <p>dugdhaṃ hitaṃ syādiha śṛṅgaverarasena śaityeṣu niṣevaṇīyaḥ // VRrs_12.45
                        //</p>
                    <p>takraṃ sagarbhājvaraśūlayostu drākṣāmbunā pathyamanantaroktam /</p>
                    <p>rodhaṃ varāyāḥ salilena śūlaṃ jambīranīreṇa varājalena // VRrs_12.46 //</p>
                    <p>apasmṛtāv atra niyojanīyamabhyañjanaṃ bimbapayobhavābhyām /</p>
                    <p>ghṛtaudanaṃ syādiha bhojanāya jambīranīreṇa nihanti gulmam // VRrs_12.47
                        //</p>
                    <p>hiṅgvamlikānimburasena deyaṃ plīhodare syādiha takrabhaktaḥ /</p>
                    <p>stambhārthamasminsasitaṃ payaḥ syād guḍo niyojyo vamanapraśāntyai //
                        VRrs_12.48 //</p>
                    <p>aśītir yasya varṣāṇi vasuvarṣāṇi yasya vā /</p>
                    <p>viṣaṃ tasya na dātavyaṃ dattaṃ ced doṣakārakam // VRrs_12.49 //</p>
                    <p>meghapāradagandhāśmaviṣavyoṣapaṭūni ca /</p>
                    <p>jīrakadvayametāni samabhāgāni kārayet // VRrs_12.50 //</p>
                    <p>sinduvārarasenāpi laśunasya rasena ca /</p>
                    <p>apāmārgarasenāpi saptarātraṃ vimardayet // VRrs_12.51 //</p>
                    <p>tatpakvaṃ vālukāyantre guñjāmātraṃ prayojayet /</p>
                    <p>sanāgavallīmaricaṃ tataḥ śītāmbu pāyayet // VRrs_12.52 //</p>
                    <p>umāprasādano nāma rasaḥ śītajvarāpahaḥ /</p>
                    <p>cāturthikaṃ trirātraṃ vā nāśayet kimutāparān // VRrs_12.53 //</p>
                    <p>ṭaṅkaṇaṃ rasagandhau ca samabhāgānprakalpayet /</p>
                    <p>nepālaṃ dviguṇaṃ dattvā mardayet khallamadhyataḥ // VRrs_12.54 //</p>
                    <p>ślakṣṇatāṃ yāti tadyāvattāvattanmardayecchanaiḥ /</p>
                    <p>saindhavaṃ maricaṃ śaṅkhaṃ ciñcākṣāraṃ samākṣikam // VRrs_12.55 //</p>
                    <p>tattulyam etat kṛtvātha nimbūtoyena mardayet /</p>
                    <p>caṇapramāṇavaṭikām bhakṣayeddivasatrayam // VRrs_12.56 //</p>
                    <p>aikāhikaṃ dvyāhikaṃ ca tryāhikaṃ ca caturthakam /</p>
                    <p>sarvajvaravināśāya jvarāṅkuśa iti smṛtaḥ // VRrs_12.57 //</p>
                    <p>abhrakaṃ gandhakaṃ sūtaṃ tolakaikaṃ pṛthakpṛthak /</p>
                    <p>gṛhītvā viṣatolārdhaṃ tolārdhaṃ tintiḍīphalam // VRrs_12.58 //</p>
                    <p>etatsarvaṃ samaṃ kṛtvā mardayet khallamadhyataḥ /</p>
                    <p>ślakṣṇatāṃ yāti tadyāvat tāvat saṃmardayecchanaiḥ // VRrs_12.59 //</p>
                    <p>vistāre pariṇāhe ca gartāṃ kṛtvā ṣaḍaṅgulām /</p>
                    <p>phaṇivallīdalānyantargartāyāṃ prakṣipennaraḥ // VRrs_12.60 //</p>
                    <p>parṇeṣu sūtakalkaṃ taṃ gartāyāṃ sthāpayed dṛḍham /</p>
                    <p>kalkād upari tatparṇair gartāvaktraṃ prapūrayet // VRrs_12.61 //</p>
                    <p>gartāyāṃ tu tato deyaṃ puṭamāraṇyakotpalaiḥ /</p>
                    <p>svāṅgaśītalatāṃ jñātvā samākarṣettataḥ param // VRrs_12.62 //</p>
                    <p>sūtaliptadalaiḥ sārdhaṃ kalkaṃ khalle vimardayet /</p>
                    <p>tolārdhamamṛtaṃ kṣiptvā tolārdhaṃ tintiḍīphalam // VRrs_12.63 //</p>
                    <p>sthāpayetkhallitaṃ kalkaṃ yojayed guñjamātrayā /</p>
                    <p>śṛṅgaverāmbhasā yuktaṃ tīkṣṇacitrakasaindhavaiḥ // VRrs_12.64 //</p>
                    <p>saṃnipāte tathā vāte tridoṣe viṣamajvare /</p>
                    <p>agnimāndye grahiṇyāṃ ca tathā deyo+atisāriṇi // VRrs_12.65 //</p>
                    <p>bhojanaṃ dadhibhaktaṃ ca rase+asmin saṃprayojayet /</p>
                    <p>vyādhyādikaṃ yathā kuryādudakaṃ ḍhālayet tataḥ // VRrs_12.66 //</p>
                    <p>eṣa yogavaraḥ śrīmānprāṇināṃ prāṇadāyakaḥ /</p>
                    <p>cintāmaṇiritikhyāto rasaḥ sarvāṅgasundaraḥ // VRrs_12.67 //</p>
                    <p>sūtendraṃ parimardya pañcapaṭubhiḥ kṣārais tribhis taṃ tataḥ piṇḍe
                        hiṅgumahauṣadhāsurīmaye saṃsvedya dhānyodake /</p>
                    <p>nirguṇḍyambuhutāśamanthatilaparṇyunmattabhṛṅgārdrakaṃ
                        kāmātāgirikarṇikāplavadalāpañcāṅgulotthair jalaiḥ // VRrs_12.68 //</p>
                    <p>sūtendreṇa samair vimardya sahajaiḥ pittaistato bhāvayed
                        daṃṣṭricchāgalulāyamatsyaśikhināṃ sā saṃnipātāñjayet /</p>
                    <p>vikhyātā bhuvi lokanāthaguṭikā mārīcamātrā hitā syādasyāḥ sahitaṃ
                        dadhīkṣuśakalaṃ vīryaṃ bhavecchītalam // VRrs_12.69 //</p>
                    <p>vajravaikrāntayor bhasma pratyekaṃ niṣkasammitam /</p>
                    <p>śṛṅgīviṣaṃ dviniṣkaṃ ca triniṣkaṃ cūlikāpaṭu // VRrs_12.70 //</p>
                    <p>pañcaniṣko+agnijāraśca sarvamekatra melayet /</p>
                    <p>tāvadbhasma rasaṃ yāvanmardayed divasatrayam // VRrs_12.71 //</p>
                    <p>śārṅgaṣṭādikavargasya kṣāranīreṇa bhāvayet /</p>
                    <p>trayoviṃśativārāṇi vimardya ca viśoṣya ca // VRrs_12.72 //</p>
                    <p>tato vimardya divasaṃ kṣiped dantakaraṇḍake /</p>
                    <p>mṛtasaṃjīvanākhyo +ayaṃ sūcikābharaṇo rasaḥ // VRrs_12.73 //</p>
                    <p>saṃnipātena tīvreṇa mumurṣor bhūgatasya ca /</p>
                    <p>tāluni vṛścayitvātha rasamenaṃ vinikṣipet // VRrs_12.74 //</p>
                    <p>sūcyātisūkṣmayā toyabhinnayātiprayatnataḥ /</p>
                    <p>tatastailena taṃ liptvā nirvāte saṃniveśayet // VRrs_12.75 //</p>
                    <p>tato +ardhapraharād ūrdhvaṃ muktamūtrapurīṣakam /</p>
                    <p>labdhasaṃjñaṃ pratāpāḍhyaṃ dolayantaṃ śiro muhuḥ // VRrs_12.76 //</p>
                    <p>āyuṣmantaṃ vijānīyādanyathā cānyathā khalu /</p>
                    <p>tataḥ śītāmbusampūrṇe kaṭāhe taṃ niveśayet // VRrs_12.77 //</p>
                    <p>tatra cotkvathitaṃ toyam apanīyāparaṃ kṣipet /</p>
                    <p>yācamānam amuṃ paścāt pāyayet sasitaṃ payaḥ // VRrs_12.78 //</p>
                    <p>dadhi vā sitayopetaṃ nārikelajalaṃ tathā /</p>
                    <p>rambhāphalāni dadyācca mriyate so +anyathā khalu // VRrs_12.79 //</p>
                    <p>labdhasaṃjñaṃ prabhāṣantaṃ yācamānaṃ phalādikam /</p>
                    <p>tasmādākṛṣya tailāktaṃ tailaṃ piṣṭvāpanīya ca // VRrs_12.80 //</p>
                    <p>lepayedgandhakarpūrair ā pādatalamastakam /</p>
                    <p>ityādiśiśirair dravyaiḥ saptarātram upācaret // VRrs_12.81 //</p>
                    <p>karṇākṣināsikāvaktre kṣipet potāśrayaṃ muhuḥ /</p>
                    <p>aṣṭame +ahani samprāpte dardurīmūlajaṃ rasam // VRrs_12.82 //</p>
                    <p>sasitaṃ pāyayed vegam avatārayituṃ rasam /</p>
                    <p>rase+avatārite paścād yatheṣṭaṃ bhojanaṃ dadhi // VRrs_12.83 //</p>
                    <p>śvāsocchvāsayutaṃ cānyair muktajīvanalakṣaṇaiḥ /</p>
                    <p>kaṭāhe jalasampūrṇe nikṣiped bodhalabdhaye // VRrs_12.84 //</p>
                    <p>labdhabodhaṃ tamākṛṣya pūrvavat samupācaret /</p>
                    <p>jīvitvā yāvad āyuṣyaṃ mriyate tadanantaram // VRrs_12.85 //</p>
                    <p>saṃnipāte mahāghore majjantaṃ mṛtyusāgare /</p>
                    <p>uddharettasya dharmasya brahmāpyantaṃ na vindati // VRrs_12.86 //</p>
                    <p>saṃnipātamahāmṛtyubhayanirmuktamānavaḥ /</p>
                    <p>api sarvasvadānena prāṇācāryaṃ prapūjayet // VRrs_12.87 //</p>
                    <p>anyathā narake tāvad yāvat kalpavikalpanā /</p>
                    <p>ityājñā śāṃkarī jñeyā śambhunā parikīrtitā // VRrs_12.88 //</p>
                    <p>prakāśā naiva kartavyā rasottaraṇamūlikā /</p>
                    <p>śāstraṃ vinā prayacchante mandā vittābhikāṅkṣayā /</p>
                    <p>guruprasādam āsādya saṃnipāte prayujyatām // VRrs_12.89 //</p>
                    <p>śārṅgaṣṭā ca tathā vyāghrī karīras tilaparṇikā /</p>
                    <p>indravāruṇikā mustā haridrāṅkolamūlikā // VRrs_12.90 //</p>
                    <p>apāmārgaḥ kaṇā svarṇaṃ kaṭutumbī ca tintiḍī /</p>
                    <p>śārṅgaṣṭādikavargo +ayaṃ saṃnipātaharaḥ param // VRrs_12.91 //</p>
                    <p>sūtaṃ gandhakatālakaṃ maṇiśilāṃ tāpyaṃ lavaṃ tutthakaṃ jepālaṃ viṣaṭaṅkaṇaṃ
                        madhuphalaṃ kṛtvā samāṃśaṃ dṛḍham /</p>
                    <p>kṛtvā kajjalikāṃ viṣolbaṇaphaṇeḥ pittaiśca saṃbhāvayet kṣiptvā sīsakakūpike
                        rasavaraṃ sūcīmukhaṃ nāmataḥ // VRrs_12.92 //</p>
                    <p>brahmadvāri vikīrṇalohitalave guñjaikamātraṃ daded dattvā
                        sampuṭabaddhatandrikadhanurvāte saśākhāhime /</p>
                    <p>kāsaṃ śvāsamarocakaṃ pralapanaṃ kampaṃ ca hikkāturaṃ mūkatvaṃ badhiratvam
                        unmadam apasmāraṃ jayet tatkṣaṇāt // VRrs_12.93 //</p>
                    <p>rasagandhakatāmrābhraṃ lāṅgalīvahnirāmaṭham /</p>
                    <p>vandhyāpaṭolanirguṇḍīsugandhānimbapallavāḥ // VRrs_12.94 //</p>
                    <p>pāṭhākṣāratrayaṃ kṣveḍaboladhattūrataṇḍulaiḥ /</p>
                    <p>śṛṅgīmadhukasāraṃ ca jambīrāmlena mardayet // VRrs_12.95 //</p>
                    <p>kuryāddhi niṣkamānena vaṭikā sā niyacchati /</p>
                    <p>sasvedadāhābhinyāsaṃ saṃnipātagajāṃkuśaḥ // VRrs_12.96 //</p>
                    <p>sasārā vaiṣṇavī senā acalā kādi kaṅkaṇā /</p>
                    <p>rāgarudropamopetā prauḍhā mastakaśālinī // VRrs_12.97 //</p>
                    <p>tribhāgaṃ tālakaṃ vidyād ekabhāgaṃ tu pāradam /</p>
                    <p>tadardhaṃ gandhakaṃ caiva tadardhaṃ tu manaḥśilā // VRrs_12.98 //</p>
                    <p>kāravallīdalarasair mardayet tatpraharatrayam /</p>
                    <p>pācito vālukāyantre cāturthikaharo rasaḥ // VRrs_12.99 //</p>
                    <p>syād rasena samāyukto gandhakaḥ sumanoharaḥ /</p>
                    <p>hiyāvallitriguṇito nirguṇḍīrasamarditaḥ // VRrs_12.100 //</p>
                    <p>saptavārāṇi tad yojyam ārdrakasvarasena tu /</p>
                    <p>saṃtatādijvaraṃ hanyāccāturthikagajāṃkuśaḥ // VRrs_12.101 //</p>
                    <p>tāpyatālakajepālavatsanābhamanaḥśilāḥ /</p>
                    <p>tāmragandhakasūtaṃ ca musalīrasamarditaḥ /</p>
                    <p>mṛtyuṃjaya iti khyātaḥ kukkuṭīpuṭapācitaḥ // VRrs_12.102 //</p>
                    <p>valladvayaṃ prayuñjīta yatheṣṭaṃ dadhibhojanam /</p>
                    <p>navajvaraṃ saṃnipātaṃ hanyādeṣa mahārasaḥ // VRrs_12.103 //</p>
                    <p>śuddhaṃ sūtaṃ viṣaṃ gandhaṃ maricaṃ ṭaṅkaṇaṃ kaṇām /</p>
                    <p>mardayed dhūrtajadrāvair dinam ekaṃ tu śoṣayet // VRrs_12.104 //</p>
                    <p>pañcavaktro raso nāma dviguñjaḥ saṃnipātajit /</p>
                    <p>arkamūlakaṣāyaṃ ca satryūṣam anupāyayet /</p>
                    <p>dadhyodanaṃ hitaṃ tatra jalayogaṃ ca kārayet // VRrs_12.105 //</p>
                    <p>rasagandhakatulyāṃśaṃ dhattūraphalajadravaiḥ /</p>
                    <p>mardayed dinamekaṃ tu tattulyaṃ trikaṭu kṣipet /</p>
                    <p>unmattākhyo raso nāmnā nasye syātsaṃnipātajit // VRrs_12.106 //</p>
                    <p>nistvagjepālajaṃ bījaṃ daśaniṣkaṃ pracūrṇayet /</p>
                    <p>maricaṃ pippalīṃ sūtaṃ pratiniṣkaṃ vimiśrayet // VRrs_12.107 //</p>
                    <p>bhāvyaṃ jambīrajairdrāvaiḥ saptāhaṃ tat prayatnataḥ /</p>
                    <p>saṃnipātaṃ nihantyāśu añjane yaḥ śivaḥ smṛtaḥ // VRrs_12.108 //</p>
                    <p>madanaphalaṃ viḍalavaṇaṃ sarṣapāḥ pratiniṣkadvayam /</p>
                    <p>cūrṇayitvā triphalākvāthena saṭaṅkaṇaṃ pibet // VRrs_12.109 //</p>
                    <p>kuṣṭhe jvare kāmalāyāṃ kaṇṭharoge hy ajīrṇake /</p>
                    <p>nasye ca girikarṇyutthabījaikaṃ śītavāriṇā // VRrs_12.110 //</p>
                    <p>pratyekaṃ rasagandhayor dvipalayoḥ kṛtvā maṣīṃ śuddhayor ramyāṃ
                        mlecchalulāyalocanamanodhātrīprakuñcatrayam /</p>
                    <p>pathyāyā badaratrikaṃ trikaṭu ṣaṭśāṇaṃ vacā dharmiṇī
                        vellāmbhodharapattrakadviradakiñjalkāśvagandhāhvayam // VRrs_12.111 //</p>
                    <p>piṣṭvaitat samasāram akhilaṃ karṣonmitaṃ nyasya tat
                        pronmardyārdhakarañjakāmṛtayutaṃ sāgastikatryūṣaṇaiḥ /</p>
                    <p>bhūdhātrīvijayāsaritpatiphalaṃ jvālāmukhīmārkavaiḥ pratyekaṃ vidadhīta
                        niścalamatiḥ sapta kramādbhāvanāḥ // VRrs_12.112 //</p>
                    <p>pittairatho pañca vidhāya pañcabhiḥ karañjapattrāmṛtadhūpanaṃ tataḥ /</p>
                    <p>dattvārdrakasya svarasena taṇḍulākṛtiṃ vidadhyādguṭikāṃ bhiṣagvaraḥ //
                        VRrs_12.113 //</p>
                    <p>deyaikā saṃnipāte pratihataviṣaye mohanetraprasuptyoḥ syādgulme sājamodā
                        pavanavikṛtiṣu tryūṣaṇena grahaṇyām /</p>
                    <p>dātavyā jīrakeṇa dvipaturaganṛṇāṃ prāṇasaṃrakṣaṇāya kāyāmbhodhir etaṃ
                        rasakasamarasaṃ vaidyanātho+abhyadhatta // VRrs_12.114 //</p>
                    <p>gandhakābhrasamaḥ sūto vārāhīrasamarditaḥ /</p>
                    <p>pācito vālukāyantre triphalāvyoṣacitrakaiḥ // VRrs_12.115 //</p>
                    <p>trikṣāraṃ pañcalavaṇahiṅgugugguludīpyakaiḥ /</p>
                    <p>sajīrakaiḥ sendrayavaiḥ pṛthagrasasamairyutaḥ // VRrs_12.116 //</p>
                    <p>māṣamātro+anupānena dvipalasyoṣṇavāriṇaḥ /</p>
                    <p>abhinyāsānalabhraṃśagrahaṇīpāṇḍugulminām // VRrs_12.117 //</p>
                    <p>kuryātprāṇaparitrāṇamataḥ prāṇeśvaraḥ smṛtaḥ /</p>
                    <p>vyādhivṛddhau prayogo+asya dvau vārau vaidyasaṃmataḥ // VRrs_12.118 //</p>
                    <p>rasāyovyoṣakaṅkuṣṭhaśilātālābhrahiṅgulān /</p>
                    <p>kumbhyagnibhṛṅgamārītaṇḍulīyakamākṣikān // VRrs_12.119 //</p>
                    <p>hastiśuṇḍīyutāṃs tulyāṃs tadardhaśivagandhakān /</p>
                    <p>tryaham ārdrāmbunā piṣṭvā kūpīsthaṃ vālukāgninā // VRrs_12.120 //</p>
                    <p>jayājambīranirguṇḍīcāṅgerīvāri nikṣipet /</p>
                    <p>paktvā caturdaśāhāni piṣṭvārdrāktaṃ viśoṣayet // VRrs_12.121 //</p>
                    <p>mṛtasaṃjīvanākhyo+ayaṃ raso vallamito +aśitaḥ /</p>
                    <p>drāg jayedauṣadhaṃ saṃnipātādīn sakalān gadān // VRrs_12.122 //</p>
                    <p>rasabhāgo bhavedeko gandhako dviguṇo mataḥ /</p>
                    <p>viṣatālakakaṅkuṣṭhaśilāhiṅgulalohakam // VRrs_12.123 //</p>
                    <p>vahnitrikaṭubhṛṅgāhvahemamākṣikamabhrakam /</p>
                    <p>hastiśuṇḍī viṣaṃ kumbhī taṇḍulīyakatāmrakau // VRrs_12.124 //</p>
                    <p>eṣāṃ pratyekamekaikaṃ bhāgamādāya cūrṇayet /</p>
                    <p>ārdrakasya draveṇaiva mardayecca dinatrayam // VRrs_12.125 //</p>
                    <p>jambīrasya raso grāhyaḥ palatrayaparīkṣitaḥ /</p>
                    <p>triphalāyāśca nirguṇḍyāḥ pratyekaṃ ca palatrayam // VRrs_12.126 //</p>
                    <p>rasasya palamātraṃ tu cāṅgeryāḥ parikīrtitam /</p>
                    <p>kācakūpyāṃ vinikṣipya yantre kṣiptvā prayatnavān // VRrs_12.127 //</p>
                    <p>uddhṛtyārdrakaniryāsair mardayitvā viśoṣayet /</p>
                    <p>mṛtasaṃjīvano nāma raso+ayaṃvidito bhuvi /</p>
                    <p>guñjādvayaṃ dadītāsya saṃnipātāpanuttaye // VRrs_12.128 //</p>
                    <p>vaṅgaṃ nāgaṃ ca sūtaṃ ca nepālaṃ gandhakaṃ tathā /</p>
                    <p>śulbaṃ viṣaṃ samāṃśena rasenārdreṇa mardayet // VRrs_12.129 //</p>
                    <p>punar mardyeta nirguṇḍyāś cāṅgeryā rasamarditaḥ /</p>
                    <p>vallaprayogeṇa raso+ayaṃ saṃnipātanut // VRrs_12.130 //</p>
                    <p>gandhakaṃ ca rasaṃ śuddhaṃ pratyekaṃ karṣasammitam /</p>
                    <p>ekatra kajjalīṃ kṛtvā tataḥ kurvīta golakam // VRrs_12.131 //</p>
                    <p>navabhāṇḍe vinikṣipya tāmrapātreṇa gopayet /</p>
                    <p>dṛḍhaṃ nirudhya tat pātramagnāvāropayet tataḥ // VRrs_12.132 //</p>
                    <p>vrīhisphuṭanamātreṇa svāṅgaśītaṃ samuddharet /</p>
                    <p>navajvare prayuñjīta rasaṃ parpaṭikāhvayam // VRrs_12.133 //</p>
                    <p>ārdrakasya rasenaiva trivallaṃ tridinaṃ bhiṣak /</p>
                    <p>jvaritaṃ chādayedgāḍhaṃ yāvatsvedaḥ samudbhavet // VRrs_12.134 //</p>
                    <p>takrabhaktaṃ bhavetpathyaṃ jvaramuktasya dehinaḥ /</p>
                    <p>navajvarārir ityeṣa rasaḥ paramadurlabhaḥ /</p>
                    <p>vātajvare viśeṣeṇa rasaḥ sādhāraṇo mataḥ // VRrs_12.135 //</p>
                    <p>ṭaṅkaṇaṃ rasagandhau ca maricāni samāṃśakam /</p>
                    <p>sarvaṃ jambīranīreṇa dināni trīṇi mardayet // VRrs_12.136 //</p>
                    <p>saṃśoṣya śarkarāyuktaṃ matsyapittena bhāvayet /</p>
                    <p>bhāvitaṃ tadrasaṃ siddhamārdrakasvarasaistryaham // VRrs_12.137 //</p>
                    <p>vallaṃ vāratrayaṃ deyaṃ pānārthaṃ vāri śītalam /</p>
                    <p>takrabhaktaṃ bhavetpathyaṃ vṛntākaphalasaṃyutam /</p>
                    <p>sarvān navajvarān hanti raso+ayaṃ jalamañjarī // VRrs_12.138 //</p>
                    <p>kāntasya kaṇṭavedhyānāṃ pātrāṇāṃ bhasma kārayet /</p>
                    <p>tatsamaśca raso gandhaṣṭaṅkaṇo nimbavāriṇā /</p>
                    <p>tataḥ saṃpeṣya tatkalkaṃ mardayettridinaṃ punaḥ // VRrs_12.139 //</p>
                    <p>rasatulyena matsyasya pittena paribhāvayet /</p>
                    <p>siddhaḥ kāntaraso hy eṣa prayojyo +abhinavajvare /</p>
                    <p>śṛṅgaverānupānena mātrayā bhiṣaguttamaiḥ // VRrs_12.140 //</p>
                    <p>rasagandhau tathā vaṅgam abhrakaṃ samabhāgataḥ /</p>
                    <p>melayitvātha vaṅgena samaṃ sūtaṃ vimardayet // VRrs_12.141 //</p>
                    <p>tatraikīkṛtya gandhābhre peṣyaṃ jambīravāriṇā /</p>
                    <p>sāmānyaṃ puṭam ādadyāt saptadhā sādhitaṃ rasam // VRrs_12.142 //</p>
                    <p>kumāryā citrakeṇāpi bhāvayitvātha saptadhā /</p>
                    <p>guḍena jīrakeṇāpi jvare jīrṇe prayojayet // VRrs_12.143 //</p>
                    <p>kāse śvāse kumāryā ca triphalākvāthayogataḥ /</p>
                    <p>unmādaṃ ca dhanurvātam amṛtākvāthayogataḥ /</p>
                    <p>ityevaṃ rogatāpaghno rasaś candrodayābhidhaḥ // VRrs_12.144 //</p>
                    <p>nāgaṃ vaṅgaṃ rasaṃ tāmraṃ gandhakaṃ ṭaṅkaṇaṃ tathā /</p>
                    <p>viṣaṃ ca nepālaṃ haritālaṃ samaṃ tathā // VRrs_12.145 //</p>
                    <p>vaṭakṣīreṇa saṃmardya sarvaṃ kuryāttu golakam /</p>
                    <p>taṃ golakaṃ bhāṇḍamadhye pācayeddīpavahninā // VRrs_12.146 //</p>
                    <p>taṃ golaṃ śītalaṃ kṛtvā bhṛṅgarājena mardayet /</p>
                    <p>ārdrakasya rasenāpi mardayecca punaḥ punaḥ // VRrs_12.147 //</p>
                    <p>caṇapramāṇavaṭakān rasenārdrasya dāpayet /</p>
                    <p>guñjādvayapramāṇena jvaraṃ jīrṇaṃ haratyasau // VRrs_12.148 //</p>
                    <p>haraśca gandhakaṃ caiva kunaṭī ca samaṃ samam /</p>
                    <p>mardyaṃ karkoṭikāyāśca rasena viniyojayet // VRrs_12.149 //</p>
                    <p>navajvaramurāriḥ syādvallaṃ śarkarayā saha /</p>
                    <p>taṇḍulīyarasenānupānaṃ śarkarayāpi vā /</p>
                    <p>guñjādvayapramāṇena jvarānhanti navānhaṭhāt // VRrs_12.150 //</p>
                </div>
            </div>
            <div type="adhyāya">
                <head>Adhyāya 13</head>
                <div type="text">
                    <p>kaṭvamlatīkṣṇalavaṇoṣṇavidāhirūkṣaiḥ pittaṃ praduṣṭam aśanair atisevitais
                        taiḥ /</p>
                    <p>saṃdūṣya raktam amunobhayamārgavarti niryātyasṛksthalayakṛtplihato +atimātram
                        // VRrs_13.1 //</p>
                    <p>pāradaṃ hiṅgulukaṃ ca ūrdhvayantreṇa melayet /</p>
                    <p>kukkuṭāṇḍarasaṃ bhāgaṃ ṭaṅkaṇakṣāram eva ca // VRrs_13.2 //</p>
                    <p>gandhakasya tathā bhāgaṃ ghṛtena parimardayet /</p>
                    <p>siddhaṃ rasaṃ samādāya jīratoyena dāpayet // VRrs_13.3 //</p>
                    <p>dināni trīṇi māṣaṃ ca grahaṇīraktadoṣajit /</p>
                    <p>jvaradāhavināśaṃ ca raktapittavināśanam // VRrs_13.4 //</p>
                    <p>pratyekaṃ tolamānena sūtakaṃ tāmrabhasmakam /</p>
                    <p>dināni trīṇi guṭikāṃ kṛtvā cāgnau vinikṣipet // VRrs_13.5 //</p>
                    <p>tataḥ śuṣkaṃ samādāya punareva ca mardayet /</p>
                    <p>samastaiḥ samagandhaiśca kṛtvā kajjalikāṃ ca taiḥ // VRrs_13.6 //</p>
                    <p>mustādāḍimadūrvābhiḥ ketakīstanavāribhiḥ /</p>
                    <p>sahadevyāḥ kumāryāśca parpaṭasyāpi vāriṇā // VRrs_13.7 //</p>
                    <p>rāmaśītalikātoyaiḥ śatāvaryā rasena ca /</p>
                    <p>bhāvayitvā prayatnena divase divase pṛthak // VRrs_13.8 //</p>
                    <p>tiktaṃ guḍūcikāsattvaṃ parpaṭīśīramāgadhīḥ /</p>
                    <p>śṛṅgāṭaṃ sārivā caiṣāṃ samānaṃ sūkṣmacūrṇakam // VRrs_13.9 //</p>
                    <p>drākṣādikakaṣāyeṇa saptadhā paribhāvayet /</p>
                    <p>tataḥ potāśrayaṃ kṣiptvā vaṭyaḥ kāryāścaṇopamāḥ // VRrs_13.10 //</p>
                    <p>ayaṃ candrakalānāmā rasendraḥ parikīrtitaḥ /</p>
                    <p>sarvapittagadadhvaṃsī vātapittagadāpahaḥ // VRrs_13.11 //</p>
                    <p>antarbāhyamahādāhavidhvaṃsanamahākṣamaḥ /</p>
                    <p>grīṣmakāle śaratkāle viśeṣeṇa praśasyate // VRrs_13.12 //</p>
                    <p>kurute nāgnimāndyaṃ ca mahātāpajvaraṃ haret /</p>
                    <p>śramaṃ mūrchāṃ haratyāśu strīṇāṃ raktamahāsravam // VRrs_13.13 //</p>
                    <p>ūrdhvādho raktapittaṃ ca raktavāntiṃ viśeṣataḥ /</p>
                    <p>mūtrakṛcchrāṇi sarvāṇi nāśayennātra saṃśayaḥ // VRrs_13.14 //</p>
                    <p>paṭolamāyasaṃ cūrṇaṃ sūtendraṃ samacāritam /</p>
                    <p>lohārivargasaṃghṛṣṭaṃ raktapittaharaṃ param // VRrs_13.15 //</p>
                    <p>vṛṣādalānāṃ svarasasya karṣaṃ rasendraguñjāmadhuśarkarāyutam /</p>
                    <p>lihanprabhāte manujo nihanyād duḥkhākaraṃ dāruṇaraktapittam // VRrs_13.16
                        //</p>
                    <p>sapaṭolakahiṅgūlaḥ sakṣaudro raktapittanut // VRrs_13.17 //</p>
                    <p>navanītaṃ sitā lājā drākṣayā saha bhakṣayet // VRrs_13.18 //</p>
                    <p>mastake ca ghṛtaṃ dadyādraktapittaharaṃ param // VRrs_13.19 //</p>
                    <p>drākṣāvāsāyutaṃ kvāthaṃ śarkarābhāvitaṃ pibet // VRrs_13.20 //</p>
                    <p>vāsārasaṃ sitākṣaudrairlājānvā śarkarāsamān /</p>
                    <p>bhakṣayan raktapittārtas tṛṣṇādāhajvaraṃ jayet // VRrs_13.21 //</p>
                    <p>dhātrīcūrṇaṃ sitāyuktaṃ bhakṣayedraktapittanut // VRrs_13.22 //</p>
                    <p>doṣāḥ śoṣamano+abhitāpakupitāḥ kurvanti kāsaṃ tataḥ pītaṃ pūtikaphaṃ
                        pratīpanayanaḥ pūyopamaṃ ṣṭhīvati /</p>
                    <p>śītoṣṇecchur akāraṇena bahubhuk snigdhaprasannānanaḥ
                        pārśvārtyalpabalakṣayākṛtir api prādurbhavatyanyathā // VRrs_13.23 //</p>
                    <p>sārkatīkṣṇābhrako +agastyakāsamardavarārasaiḥ /</p>
                    <p>mardito vetasāmlena piṇḍitaḥ kāsanāśanaḥ // VRrs_13.24 //</p>
                    <p>tāre piṣṭaśilāṃ kṣiptvā haritālāccaturguṇām /</p>
                    <p>vāsāgokṣurasārābhyāṃ mardayet praharadvayam // VRrs_13.25 //</p>
                    <p>prasvinno vālukāyantre guñjādvitayasaṃmitaḥ /</p>
                    <p>kāsaṃ trikaṭunirguṇḍīmūlacūrṇayuto haret // VRrs_13.26 //</p>
                    <p>bhūnāgābhrakayoḥ sattvaṃ kāntahemābhrarūpyakam /</p>
                    <p>muktāphalāni ratnāni tāpyaṃ vaikrāntameva ca // VRrs_13.27 //</p>
                    <p>bhasmīkṛtamidaṃ sarvaṃ pṛthaṅ māṣamitaṃ matam /</p>
                    <p>niṣkamātramitaṃ śuddhaṃ rājāvartarajastathā // VRrs_13.28 //</p>
                    <p>etatsarvaṃ samaṃ yojyaṃ mardayitvāmlavetasaiḥ /</p>
                    <p>ruddhvā mūṣodare koṣṭhyāṃ dhamedākāśadarśanam // VRrs_13.29 //</p>
                    <p>śatavāraṃ dhamedevaṃ mardayitvāmlavetasaiḥ /</p>
                    <p>tataḥ saṃcūrṇite cāsminmuktābhasma dviśāṇakam // VRrs_13.30 //</p>
                    <p>maricaṃ pañca śāṇeyaṃ kṣiptvā saṃmardya yatnataḥ /</p>
                    <p>ramye karaṇḍake kṣiptvā sthāpayet tadanantaram // VRrs_13.31 //</p>
                    <p>so +ayaṃ ratnakaraṇḍako rasavaro madhvājyasaṃkrāmaṇo hanyācchvāsagadaṃ jvaraṃ
                        grahaṇikāṃ kāsaṃ ca hidhmāmayam /</p>
                    <p>śūlaṃ śoṣamahodaraṃ bahuvidhaṃ kuṣṭhaṃ ca hanyād gadān balyo vṛṣyakaraḥ
                        pradīpanatamaḥ svasthocito vegavān // VRrs_13.32 //</p>
                    <p>śuddhasūtasya bhāgaikaṃ bhāgaikaṃ śuddhagandhakam /</p>
                    <p>bhāgatrayaṃ mṛtaṃ tāmraṃ maricaṃ pañcabhāgikam // VRrs_13.33 //</p>
                    <p>mṛtābhrasya caturbhāgaṃ bhāgamekaṃ viṣaṃ kṣipet /</p>
                    <p>bhūtāṅkuśasya bhāgaikaṃ sarvaṃ cāmlena mardayet // VRrs_13.34 //</p>
                    <p>yāmaṃ bhūtāṅkuśo nāma māṣaikaṃ vātakāsajit /</p>
                    <p>anupānaṃ lihetkṣaudrairvibhītakaphalatvacaḥ /</p>
                    <p>pittakāsāruciśvāsakṣayakāsāṃśca nāśayet // VRrs_13.35 //</p>
                    <p>rasabhasma viṣaṃ tulyaṃ gandhakaṃ dviguṇaṃ matam /</p>
                    <p>bolatālakavāhlīkakarkoṭīmākṣikaṃ niśā // VRrs_13.36 //</p>
                    <p>kaṇṭakārī yavakṣāralāṅgalīkṣārasaindhavam /</p>
                    <p>madhūkasāraṃ saṃcūrṇya saptāhaṃ cārdrakadravaiḥ // VRrs_13.37 //</p>
                    <p>guṭikāṃ badarākārāṃ śleṣmakāsāpanuttaye /</p>
                    <p>bhakṣayed bolabaddho +ayaṃ rasaḥ saśvāsapāṇḍujit // VRrs_13.38 //</p>
                    <p>rasagandhakapippalyo harītakyakṣavāsakam /</p>
                    <p>ṣaḍuttaraguṇaṃ cūrṇaṃ babbulakvāthabhāvitam // VRrs_13.39 //</p>
                    <p>ekaviṃśativārāṇi śoṣayitvā vicūrṇayet /</p>
                    <p>bhakṣayenmadhunā hanti kāsam agniraso hy ayam // VRrs_13.40 //</p>
                    <p>trikaṭu triphalā cailā jātīphalalavaṃgakam /</p>
                    <p>eteṣāṃ samabhāgānāṃ samaḥ pūrvaraso bhavet // VRrs_13.41 //</p>
                    <p>sampūryāloḍayet kṣaudre bhakṣyo niṣkadvayaṃ dvayam /</p>
                    <p>svayam agniraso nāmnā kṣayakāsanikṛntanaḥ // VRrs_13.42 //</p>
                    <p>bhṛṅgarājasya pattrāṇi madhunā cūrṇitāni hi /</p>
                    <p>golakaṃ dhārayedvaktre kāsaviṣṭambhaśāntaye // VRrs_13.43 //</p>
                    <p>arkairaṇḍasya pattrāṇāṃ rasaṃ pītvā ca kāsajit // VRrs_13.44 //</p>
                    <p>dantīmūlasya dhūmaṃ vā nirguṇḍyā vā pibejjayet // VRrs_13.45 //</p>
                    <p>indravāruṇikāmūlaṃ bhṛṅgīkṛṣṇātilaiḥ saha /</p>
                    <p>bhakṣayet kṣayakāsārto niṣkamātraṃ praśāntaye // VRrs_13.46 //</p>
                    <p>śleṣmoparuddhamanaḥ pavano +atiduṣṭaḥ saṃdūṣayannanu jalānnavahāś ca nāḍīḥ
                        /</p>
                    <p>āmāśayodbhavam imaṃ vidadhāty urasthaḥ śvāsaṃ ca vakragamano hi śarīrabhājām
                        // VRrs_13.47 //</p>
                    <p>indravāruṇikāmūlaṃ devadāru kaṭutrayam /</p>
                    <p>śarkarāsahitaṃ khāded ūrdhvaśvāsapraśāntaye // VRrs_13.48 //</p>
                    <p>sūtārdhaṃ gandhakaṃ mardyaṃ yāmaikaṃ kanyakādravaiḥ /</p>
                    <p>dvayoḥ samaṃ tāmrapattraṃ pūrvakalkena melayet // VRrs_13.49 //</p>
                    <p>dinaikaṃ haṇḍikāyantre pakvamādāya cūrṇayet /</p>
                    <p>sūryāvartaraso hy eṣa dviguñjaḥ śvāsajit bhavet // VRrs_13.50 //</p>
                    <p>sūtaḥ ṣoḍaśa tatsamo dinakarastasyārdhabhāgo baliḥ sindhustasya samaḥ
                        susūkṣmamṛditaḥ ṣaṭ pippalī cūrṇitaḥ /</p>
                    <p>jambīrasvarasena marditam idaṃ taptaṃ supakvaṃ bhavet
                        kāsaśvāsasagulmaśūlajaṭharaṃ pāṇḍuṃ lihannāśayet // VRrs_13.51 //</p>
                    <p>sādhāraṇaṃ tu vaṭakaṃ vakṣyāmi śṛṇu tattvataḥ /</p>
                    <p>pāradaṃ gandhakaṃ caiva palamekaṃ pṛthak pṛthak // VRrs_13.52 //</p>
                    <p>palatrayaṃ trikaṭukaṃ vaṅgam ekapalaṃ kṣipet /</p>
                    <p>sarvam ekatra saṃyojya dināni trīṇi mardayet // VRrs_13.53 //</p>
                    <p>gomūtreṇa tathā trīṇi dināni parimardayet /</p>
                    <p>akṣapramāṇavaṭakaṃ chāyāśuṣkaṃ tu kārayet // VRrs_13.54 //</p>
                    <p>nityamekaṃ tu vaṭakaṃ dināni triṃśadeva ca /</p>
                    <p>śvāsakāsajvaraharam agnimāndyārucipraṇut // VRrs_13.55 //</p>
                    <p>rasabhāgo bhavedeko gandhako dviguṇo mataḥ /</p>
                    <p>tribhāgā pippalī grāhyā caturbhāgā harītakī // VRrs_13.56 //</p>
                    <p>vibhītaḥ pañcabhāgastu vāsā ṣaḍguṇitā bhavet /</p>
                    <p>bhārṅgīsaptaguṇā grāhyā sarvaṃ cūrṇaṃ prakalpayet // VRrs_13.57 //</p>
                    <p>babbulakvātham ādāya bhāvayed ekaviṃśatiḥ /</p>
                    <p>vibhītakapramāṇena madhunā guṭikāṃ caret // VRrs_13.58 //</p>
                    <p>ekaikāṃ bhakṣayetprātarvaṭī saptāmṛtābhidhā /</p>
                    <p>śvāsakāsādikaṃ vyādhiṃ tatkṣaṇānnāśayed iyam // VRrs_13.59 //</p>
                    <p>sūtaṃ śulbaṃ sulohaṃ balim amṛtayutaṃ tritrikaṃ reṇukābdaṃ gaṇḍīraṃ
                        kesarāgniṃ dviguṇaguḍayutaṃ mardayitvā samastam /</p>
                    <p>kuryāt kolāsthimātrān suruciravaṭakān bhakṣayet prāgdinādau
                        pathyāsīsarvarogān harati ca nitarāṃ nīlakaṇṭhābhidhānaḥ // VRrs_13.60
                        //</p>
                    <p>tāratāmrarasapiṣṭikā śilā gandhatālasamabhāgikaṃ rasaiḥ /</p>
                    <p>āṭarūṣasurasārdrasambhavair mardaya prakuru golakaṃ tataḥ // VRrs_13.61
                        //</p>
                    <p>mṛtsnayā ca pariveṣṭya golakaṃ yāmayugmam atha bhūdhare pacet /</p>
                    <p>gandhakena kuru tatsamaṃ tataś cāṭarūṣakaṭukair vibhāvayet // VRrs_13.62
                        //</p>
                    <p>śvāsakāsakarikesarīraso vallayasya parisevayed budhaḥ // VRrs_13.63 //</p>
                    <p>rasagandhakatāmrābhraṃ kaṇāśuṇṭhyūṣaṇaṃ samam /</p>
                    <p>bhūtam ekaṃ viṣaṃ caikaṃ sūryaḥ kāsādināśanaḥ // VRrs_13.64 //</p>
                    <p>gandhakaṃ maricaṃ sājyaṃ pibecchvāsakaphāpaham /</p>
                    <p>śilā hiṅgu viḍaṅgaṃ ca maricaṃ kuṣṭhasaindhavam /</p>
                    <p>madhvājyābhyāṃ lihet karṣaṃ śvāsakāśakaphāpaham // VRrs_13.65 //</p>
                    <p>vidāhiguruviṣṭambhirūkṣābhiṣyandibhojanaiḥ /</p>
                    <p>śītapānāśanasthānarajodhūmātapānilaiḥ /</p>
                    <p>vyāyāmakarmabhārādhvavegāghātāpatarpaṇaiḥ /</p>
                    <p>hikkā śvāsaśca kāsaśca nṛṇāṃ samupajāyate /</p>
                    <p>rasagandhakadhānyābhratālatāpyopalaṃ kramāt /</p>
                    <p>bhāgavṛddhaṃ vacākuṣṭhaharidrākṣāracitrakaiḥ // VRrs_13.66 //</p>
                    <p>sapāṭhā lāṅgalī vyoṣasaindhavākṣaviṣaiḥ samam /</p>
                    <p>bhāvitaṃ bhṛṅganīreṇa hikkāvaisvaryakāsanut // VRrs_13.67 //</p>
                    <p>pakvatāmre rasaḥ piṣṭo balinā hidhmināṃ hitaḥ // VRrs_13.68 //</p>
                    <p>cūrṇaṃ pāṭhendravāruṇyorbhāṇḍe dattvātha kunaṭīm /</p>
                    <p>tatpṛṣṭhe śuddhasūtaṃ ca kunaṭyaṃśaṃ pradāpayet // VRrs_13.69 //</p>
                    <p>sūtārdhaṃ kunaṭīcūrṇaṃ tasyārdhaṃ pūrvamūlikā /</p>
                    <p>cūrṇaṃ dattvā paceccullyā yāmāṣṭa mṛduvahninā /</p>
                    <p>śilāpūto raso nāma hanti hikkāṃ triguñjakaḥ // VRrs_13.70 //</p>
                    <p>mṛtasūtaṃ mṛtaṃ tāmraṃ hiṅgu puṣkaramūlakam /</p>
                    <p>saindhavaṃ gandhakaṃ tālaṃ kaṭukaṃ cūrṇayet samān // VRrs_13.71 //</p>
                    <p>devadālīpunarnavayor nirguṇḍīmeghanādayoḥ /</p>
                    <p>tiktakoṣātakīdrāvair dinaikaṃ mardayed dṛḍham // VRrs_13.72 //</p>
                    <p>māṣamātraṃ lihet kṣaudraiḥ rasaṃ manthānabhairavam /</p>
                    <p>kapharogapraśāntyarthaṃ nimbakvāthaṃ pibedanu // VRrs_13.73 //</p>
                    <p>viśvāditrikanirgatadravaniśā kīrapriyotthaṃ dalaṃ nīlagrīvagalālayaṃ
                        surapates tārtīyanetrābhidham /</p>
                    <p>vidvatpuñjavatī kṛmipratibhaṭaṃ nirguṇḍikāvāriṇā tulyāṃśāś
                        caṇakapramāṇavaṭikāḥ saśvāsakāsaghnikāḥ // VRrs_13.74 //</p>
                    <p>kvāthaṃ rāsnābṛhatyagnibalādugdhaiś ca pāyayet // VRrs_13.75 //</p>
                    <p>hikvinaṃ pāyayed dhūmaṃ pattraiḥ śikhiniśodbhavaiḥ // VRrs_13.76 //</p>
                    <p>karṣaikaṃ gandhakaṃ śuddhaṃ ghṛtaiś coṣṇodakaiḥ pibet /</p>
                    <p>kaphaṃ hantyatha vā kṣaudraiḥ pañcavaktrarasaḥ khalu // VRrs_13.77 //</p>
                    <p>atyuccabhāṣaṇaviṣādhyayanābhighātasaṃdūṣaṇaiḥ prakupitāḥ pavanādayas tu /</p>
                    <p>srotaḥsu te svaravaheṣu gatāḥ pratiṣṭhāṃ hanyuḥ svaraṃ bhavati cāpi hi
                        ṣaḍvidhaḥ saḥ // VRrs_13.78 //</p>
                    <note>parpaṭī:: production</note>
                    <p>rasaṃ dviguṇagandhena mardayitvā sabhṛṅgakam /</p>
                    <p>lohapātre ghṛtābhyakte drāvitaṃ badarāgninā // VRrs_13.79 //</p>
                    <p>ūrdhvādho gomayaṃ dattvā kadalyāḥ komale dale /</p>
                    <p>snigdhayā lohadarvyā ca parpaṭākāratāṃ nayet // VRrs_13.80 //</p>
                    <p>lohapātre vinikṣiptā lohaparpaṭikā bhavet /</p>
                    <p>tāmrapātre vinikṣiptā tāmraparpaṭikā bhavet // VRrs_13.81 //</p>


                </div>
                <div type="commentary" n="Ṭīkā">
                    <head>Rasaratnasamuccayaṭīkā</head>
                    <p>parpaṭīrasamāha rasaṃ dviguṇeti // VRrsṬī_13.81;1</p>
                    <p>sabhṛṅgakaṃ bhṛṅgarājarasena mardayitvā taptaṃ drāvitaṃ tadgomayoparisthe
                        kadale snigdhayā lohadarvyā prakṣipya tadupari kadalīdale nyubje gomayaṃ
                        dattvā karatalādinā nipīḍya parpaṭākāraṃ kuryāt // VRrsṬī_13.81;2</p>
                    <p>kadalīdalasthāne snigdhe lohapatre vinikṣiptā cellohaparpaṭikā bhavet //
                        VRrsṬī_13.81;3</p>
                    <p>athavā tāmrapatre snigdhe vinikṣiptā tāmraparpaṭikā bhavet //
                        VRrsṬī_13.81;4</p>
                    <p>rasopari tu kadalīdalādyeva deyam // VRrsṬī_13.81;5</p>
                </div>
                <div type="text">

                    <p>viṣapādaṃ ca yuñjīta tatsādhyeṣvāmayeṣu ca /</p>
                    <p>surasāyā jayantyāś ca kanyakāṭarūṣakayoḥ // VRrs_13.82 //</p>
                    <p>triphalāyā muner bhārṅgyā muṇḍyās trikaṭucitrayoḥ /</p>
                    <p>bhṛṅgarājasya vahneśca pratyahaṃ dravabhāvitam // VRrs_13.83 //</p>
                    <p>ārdrakasya rasenāpi saptadhā bhāvayetpunaḥ /</p>
                    <p>aṅgāraiḥ svedayed īṣat parpaṭarasam uttamam // VRrs_13.84 //</p>
                    <p>guñjāṣṭakaṃ dadītāsya tāmbūlīpattrasaṃyutam /</p>
                    <p>pippalīdaśakaiḥ kvāthaṃ nirguṇḍyāś cānupāyayet /</p>
                    <p>svarabhaṅge kaphe śvāse prayojyaḥ sarvadā rasaḥ // VRrs_13.85 //</p>
                    <p>trikaṇṭakasya mūlāni śuṇṭhīṃ saṃkṣudya nikṣipet /</p>
                    <p>ajākṣīre sanīrārdhaṃ yāvatkṣīraṃ vipācayet // VRrs_13.86 //</p>
                    <p>tatkṣīraṃ pāyayedrātrau sakaṇaṃ bhojane +api ca /</p>
                    <p>kūṣmāṇḍaṃ varjayecciñcāṃ vṛntākaṃ karkaṭīm api // VRrs_13.87 //</p>
                    <p>āranālaṃ ca tailaṃ ca saṃsargaṃ ca vivarjayet /</p>
                    <p>māsatrayaṃ ca seveta kāsaśvāsanivṛttaye // VRrs_13.88 //</p>
                    <p>sajīrahiṅgukavyoṣaiḥ śamayed grahaṇīṃ rasaḥ /</p>
                    <p>daśamūlāmbhasā vātajvaraṃ trikaṭunā kapham // VRrs_13.89 //</p>
                    <p>jvaraṃ madhukasāreṇa pañcakolena sarvajam /</p>
                    <p>yakṣmāṇaṃ madhupippalyā gomūtreṇa gudāṅkurān // VRrs_13.90 //</p>
                    <p>śūlam eraṇḍatailena pāṇḍuśophaṃ sagugguluḥ /</p>
                    <p>kuṣṭhāni bhṛṅgabhallātavākucī pañcanimbakaiḥ // VRrs_13.91 //</p>
                    <p>dhattūrabījasaṃyogānmehonmādavināśinī /</p>
                    <p>apasmāraṃ nihantyāśu vyoṣanimbudalaiḥ saha // VRrs_13.92 //</p>
                    <p>stanaṃdhayaśiśūnāṃ tu raso+ayaṃ nitarāṃ hitaḥ /</p>
                    <p>pathyākṣacūrṇādivaśād vyādhīṃś cānyān sudustarān // VRrs_13.93 //</p>
                    <p>sajātīphalaśītodaṃ yojayetparpaṭīrasam /</p>
                    <p>pittājīrṇe śiraś cāsya śītatoyena secayet // VRrs_13.94 //</p>
                    <p>nasyaṃ niṣṭhīvanaṃ dhūmaṃ tīkṣṇaṃ vamanarecanam /</p>
                    <p>annaṃ rūkṣālpatīkṣṇoṣṇaṃ kaṭutiktakaṣāyakam /</p>
                    <p>cirakālasthitaṃ madyaṃ yojayetkapharogiṇe // VRrs_13.95 //</p>
                </div>
            </div>
            <div type="adhyāya">
                <head>Adhyāya 14</head>
                <div type="text">
                    <p>agnimāndyaṃ jvaraḥ śaityaṃ vāntiḥ śoṇitapūyayoḥ /</p>
                    <p>sattvahāniśca daurbalyaṃ rājarogasya lakṣaṇam // VRrs_14.1 //</p>
                    <p>rasasya tulyabhāgena hemabhasma prakalpayet /</p>
                    <p>tālakaṃ gandhakaṃ tutthaṃ mākṣikaṃ rasakaṃ śilām // VRrs_14.2 //</p>
                    <p>rasasāmyena yuñjīta tutthaṃ bhasmīkṛtaṃ nyaset /</p>
                    <p>vahnau bhasmīkṛtaṃ cetthaṃ mayūrakasututthakam // VRrs_14.3 //</p>
                    <p>kiṃciṭ ṭaṅkaṇakaṃ dattvā mārjārasya viśā yutam /</p>
                    <p>prathamaṃ puṭayed dadhnā dvitīyaṃ madhunā saha // VRrs_14.4 //</p>
                    <p>tālakaṃ śodhayedagre kūṣmāṇḍakṣārapācanāt /</p>
                    <p>taile pacettataḥ samyak cūrṇe vā pariśodhayet // VRrs_14.5 //</p>
                    <p>gandhakaṃ śodhayeddugdhe rasakaṃ naravāriṇā /</p>
                    <p>mākṣikaṃ sindhusaṃyuktaṃ bījapūrarase pacet // VRrs_14.6 //</p>
                    <p>jayantīdravasampiṣṭāṃ śilāṃ tatraiva pācayet /</p>
                    <p>ekīkṛtya tataḥ sarvam arkakṣīreṇa mardayet // VRrs_14.7 //</p>
                    <p>jayantībhṛṅgarājābhyāṃ vāsāpāṭhākṛśānubhiḥ /</p>
                    <p>agastilāṅgalībhyāṃ ca pratyekaṃ divasaṃ śanaiḥ // VRrs_14.8 //</p>
                    <p>tatastu golakaṃ baddhvā pacetpūrvavadāhṛtaḥ /</p>
                    <p>cūrṇayitvā tataḥ samyag bhāvayedārdrakāmbunā // VRrs_14.9 //</p>
                    <p>saptadhā vyoṣaniryāsai rasaḥ kanakasundaraḥ /</p>
                    <p>guñjādvayaṃ trayaṃ vāsya rājayakṣmāpanuttaye // VRrs_14.10 //</p>
                    <p>madhunā pippalībhiśca maricairvā ghṛtānvitaiḥ /</p>
                    <p>lehayedrogiṇaṃ vaidyo balāvasthāviśeṣavit // VRrs_14.11 //</p>
                    <p>jayapālarajobhirvā śuṇṭhyā gavyaghṛtāktayā /</p>
                    <p>dadīta śūline prājño gulmine ca viśeṣataḥ // VRrs_14.12 //</p>
                    <p>kādivarjyaṃ caretpathyaṃ hṛdyaṃ balyaṃ ca pūrvavat /</p>
                    <p>sannipāte dadītainamārdrakadravasaṃyutam /</p>
                    <p>guḍūcītriphalākvāthaiḥ saṃskṛto guggulurvaraḥ // VRrs_14.13 //</p>
                    <note>rājamṛgāṅkarasaḥ</note>
                    <p>rasabhasma trayo bhāgā bhāgaikaṃ hemabhasmakam /</p>
                    <p>mṛtatāmrasya bhāgaikaṃ śilāgandhakatālakam // VRrs_14.14 //</p>
                    <p>pratibhāgadvayaṃ śuddhamekīkṛtya vicūrṇayet /</p>
                    <p>varāṭānpūrayettena ajākṣīreṇa ṭaṅkaṇam // VRrs_14.15 //</p>
                    <p>piṣṭvā tena mukhaṃ ruddhvā mṛdbhāṇḍe tannirodhayet /</p>
                    <p>śuddhaṃ gajapuṭe pacyāccūrṇayetsvāṅgaśītalam // VRrs_14.16 //</p>
                    <p>raso rājamṛgāṅko+ayaṃ caturguñjaḥ kṣayāpahaḥ /</p>
                    <p>daśapippalikākṣaudrairmaricaikonaviṃśatiḥ /</p>
                    <p>saghṛtairdāpayedvaidyo rogarājapraśāntaye // VRrs_14.17 //</p>
                    <note>śaṅkheśvararasaḥ</note>
                    <p>śaṅkhasya valayānniṣkaṃ caturniṣkaṃ varāṭakam /</p>
                    <p>niṣkārdhaṃ nīlatutthasya sarvatulyaṃ tu gandhakam // VRrs_14.18 //</p>
                    <p>gandhatulyaṃ mṛtaṃ nāgaṃ nāgatulyaṃ mṛtaṃ rasam /</p>
                    <p>ṭaṅkaṇaṃ rasatulyaṃ syānmardyaṃ pācyaṃ mṛgāṅkavat /</p>
                    <p>rājayakṣmaharaḥ so+ayaṃ nāmnā śaṅkheśvaro mataḥ // VRrs_14.19 //</p>
                    <note>mṛgāṅkapoṭalīrasaḥ</note>
                    <p>śaṅkhanābhiṃ gavāṃ kṣīraiḥ peṣayenniṣkaṣoḍaśa /</p>
                    <p>tena mūṣā prakartavyā tanmadhye bhasmasūtakam // VRrs_14.20 //</p>
                    <p>niṣkārdhaṃ gandhakāttrīṇi cūrṇīkṛtya vinikṣipet /</p>
                    <p>ruddhvā tadveṣṭayedvastre mṛttikāṃ lepayedbahiḥ // VRrs_14.21 //</p>
                    <p>śoṣyaṃ gajapuṭe pacyānmūṣayā saha cūrṇayet /</p>
                    <p>guñjaikamanupānena kṣayaṃ hanti mṛgāṅkavat // VRrs_14.22 //</p>
                    <note>hemagarbhapaṭolīrasaḥ</note>
                    <p>dviniṣkaṃ bhasma sūtasya niṣkaikaṃ svarṇabhasmakam /</p>
                    <p>śuddhagandhakaniṣkau dvau cūrṇayitvā citrakadravaiḥ // VRrs_14.23 //</p>
                    <p>dviyāmānte viśoṣyātha tena pūryā varāṭikāḥ /</p>
                    <p>varāṭānmṛṇmaye bhāṇḍe ruddhvā gajapuṭe pacet // VRrs_14.24 //</p>
                    <p>svāṅgaśītaṃ vicūrṇyātha poṭalīṃ hemagarbhitām /</p>
                    <p>mṛgāṅkavaccaturguñjaṃ bhakṣitaṃ rājayakṣmanut // VRrs_14.25 //</p>
                    <p>svayamagnirasaṃ khādettriniṣkaṃ rājayakṣmanut // VRrs_14.26 //</p>
                    <note>pañcāmṛtarasaḥ</note>
                    <p>bhasmasūtābhralohānāṃ śilājatuviṣaṃ samam /</p>
                    <p>guḍūcītriphalākvāthaiḥ saṃskṛtaṃ gugguluṃ tathā // VRrs_14.27 //</p>
                    <p>mṛtaṃ nepālatāmraṃ ca sūtasthāne niyojayet /</p>
                    <p>ekīkṛtya dviguñjaṃ tadbhakṣayedrājayakṣmanut // VRrs_14.28 //</p>
                    <p>pañcāmṛtaraso nāma hyanupānaṃ ca pūrvavat // VRrs_14.29 //</p>
                    <p>haretkṣīrājagandhābhyāṃ jayantī vā kṣayāpahā // VRrs_14.30 //</p>
                    <note>kṣayaśāmakarasaḥ</note>
                    <p>tulyaṃ pāradagandhakaṃ trikaṭukaṃ tābhyāṃ rajaḥ kambujaṃ taistulyaṃ ca
                        bhavetkapardabhasitaṃ syātpāradāṭṭaṅkaṇam /</p>
                    <p>pādāṃśaṃ sakalaiḥ samānamaricaṃ lihyātkramātsājyakaṃ yāvanniṣkamitaṃ
                        bhavetpratidinaṃ māsātkṣayaḥ śāmyati // VRrs_14.31 //</p>
                    <note>lokanātharasaḥ</note>
                    <p>rasasya bhasmanā hema pādāṃśena prakalpayet /</p>
                    <p>gandhakaṃ dviguṇaṃ dattvā mardayeccitrakāmbunā // VRrs_14.32 //</p>
                    <p>carācarāsye sampūrya ṭaṅkaṇena nirudhya ca /</p>
                    <p>bhāṇḍe cūrṇapralipte+atha kṣiptvā rundhīta mṛtsnayā // VRrs_14.33 //</p>
                    <p>śoṣayitvā puṭedgarte+aratnimātre +aparāhṇake /</p>
                    <p>svāṅgaśītalam uddhṛtya cūrṇayitvātha vinyaset // VRrs_14.34 //</p>
                    <p>eṣa lokeśvaro nāma puṣṭivīryavivardhanaḥ /</p>
                    <p>guñjācatuṣṭayaṃ sājyaṃ maricaiśca samanvitam // VRrs_14.35 //</p>
                    <p>khādetparamayā bhaktyā lokeśe sarvadarśinī /</p>
                    <p>aṅgakārśye+agnimāndye ca raso+ayaṃ kāsahikkayoḥ // VRrs_14.36 //</p>
                    <p>marīcairghṛtasaṃyuktaiḥ pradātavyo dinatrayam /</p>
                    <p>lavaṇaṃ varjayettatra sājyaṃ sadadhi bhojanam // VRrs_14.37 //</p>
                    <p>ekaviṃśaddinaṃ yāvanmaricaṃ saghṛtaṃ pibet /</p>
                    <p>pathyaṃ mṛgāṅkavaddeyaṃ śayītottānapādataḥ // VRrs_14.38 //</p>
                    <p>vamane sampravṛtte tu guḍūcīdravamāharet /</p>
                    <p>madhunā pāyayetsārdhaṃ dagdhavṛntākamāśayet // VRrs_14.39 //</p>
                    <p>snānaṃ śītalatoyena mūrdhni dhārāṃ vinikṣipet /</p>
                    <p>jāte śleṣmavikāre tu kadalīphalamāharet // VRrs_14.40 //</p>
                    <p>bhṛṣṭvā tanmaricaiḥ sārdhaṃ bhojayecchleṣmanuttaye /</p>
                    <p>ārdrakaṃ madhumiśraṃ vā guḍārdrakamatho+api vā // VRrs_14.41 //</p>
                    <p>bhṛṣṭvā kustumbarīmāṣānnistuṣāṃścūrṇayettataḥ /</p>
                    <p>śarkarāghṛtasammiśrāndadītāruciśāntaye // VRrs_14.42 //</p>
                    <p>bhṛṣṭvā kustumbarīṃ samyag ghṛte śarkarayā pibet /</p>
                    <p>elāṃ maricasaṃyuktāṃ yāvad vāntiḥ praśāmyati // VRrs_14.43 //</p>
                    <p>ajamodaṃ viḍaṅgaṃ ca piṣṭvā takreṇa pāyayet /</p>
                    <p>kṛmikopapraśāntyarthaṃ kvāthaṃ vātaghnamustayoḥ // VRrs_14.44 //</p>
                    <p>saṃskṛtya dugdhikāṃ vahnau vireke ca prayojayet /</p>
                    <p>īṣadbhṛṣṭvā jayācūrṇaṃ madhunā khādayenniśi // VRrs_14.45 //</p>
                    <p>aṅgatode ghṛtenāṅgaṃ mardayitvoṣṇavāriṇā /</p>
                    <p>snāpayedrogiṇaṃ vaidyo lokanāthaṃ rasaṃ smaran // VRrs_14.46 //</p>
                    <note>vaidyanātharasaḥ</note>
                    <p>śaṃkhasya valayaṃ niṣkaṃ caturniṣkaṃ varāṭikāḥ /</p>
                    <p>karṣāṃśaṃ nīlatutthaṃ ca tālaṃ gandhāśmaṭaṅkaṇam // VRrs_14.47 //</p>
                    <p>tutthaṃ nāgarasaṃ cārdhaṃ niṣkāṃśaṃ pūrvavatpuṭet /</p>
                    <p>varāṭacūrṇaṃ maṇḍūrakalpitālepane pacet // VRrs_14.48 //</p>
                    <p>asyārdhamāṣaṃ maricārdhamāṣaṃ tāmbūlavallīrasabhāvitaṃ ca /</p>
                    <p>tatpatraliptaṃ madhunāvalihyāddhaiyaṅgavīnena ghṛtena vāpi // VRrs_14.49
                        //</p>
                    <p>nāḍīmārge nirgate cālpamalpaṃ pathyaṃ bhojyaṃ lokanāthopadiṣṭam /</p>
                    <p>yāme yāme caivam ā maṇḍalāntāt siddhaṃ sadyaḥ śoṣajidvaidyanāthaḥ //
                        VRrs_14.50 //</p>
                    <note>lokanātharasaḥ</note>
                    <p>adhyardhaniṣkau rasatutthabhāgau pṛthakpṛthaggandhakaṭaṅkakarṣam /</p>
                    <p>śaṃkhasya karṣaṃ mṛtatāmrato dvau varāṭikānāṃ nava sampuṭasthān // VRrs_14.51
                        //</p>
                    <p>paktvā pacedarkadaladravārdrān bhūyo +ardhabhāgena karīṣakāṇām /</p>
                    <p>asyārdhapādaṃ maricārdhabhāgaṃ gandhāśmaniṣkaṃ ca ghṛtena lihyāt //
                        VRrs_14.52 //</p>
                    <p>aśnīyātpūrvavatpathyaṃ vāsarāṇyekaviṃśatiḥ /</p>
                    <p>lokanātharaso nāmnā rogarājanikṛntanaḥ // VRrs_14.53 //</p>
                    <note>prāṇanātharasaḥ</note>
                    <p>ayorajo viṃśatiniṣkamānaṃ vibhāvitaṃ bhṛṅgarasāḍhakena /</p>
                    <p>dhattūrabhārṅgitriphalārasārdraṃ tulyāṃśatāpyaṃ vipacetpuṭeṣu // VRrs_14.54
                        //</p>
                    <p>sūtaṃ ca niṣkaṃ samabhāgatutthaṃ gandhopalau dvau caturo varāṭān /</p>
                    <p>paktvā puṭāgnau samalohacūrṇānpacettathā pūrvarasairvimiśrān // VRrs_14.55
                        //</p>
                    <p>cūrṇe+asminmaricāḥ sapta tutthaṭaṅkaṇayordaśa /</p>
                    <p>saṃsṛjet tat pṛthaṅniṣkān prāṇanāthāhvayoditaḥ // VRrs_14.56 //</p>
                    <p>ardhapādo rasādbhakṣyaḥ kevalādrājayakṣmibhiḥ /</p>
                    <p>śoṣodarārśograhaṇījvaragulmādyupadrutaiḥ // VRrs_14.57 //</p>
                    <note>vajrarasaḥ</note>
                    <p>karṣaṃ kharparasattvasya ṣaṇmāse hemni vidrute /</p>
                    <p>ṣaṇniṣkasūtaṃ gandhāśmanyaṣṭaniṣke praveśitam // VRrs_14.58 //</p>
                    <p>pravālamuktāphalayoścūrṇaṃ hemasamāṃśayoḥ /</p>
                    <p>kramāddvitricaturniṣkaṃ mṛtāyaḥ sīsabhāskaram // VRrs_14.59 //</p>
                    <p>cāṅgeryamlena yāmāṃstrīnmarditaṃ cūrṇitaṃ pṛthak /</p>
                    <p>dvau niṣkau nīlavaṭakavyomāyaskāntatālakāt // VRrs_14.60 //</p>
                    <p>aṅkollakaṅguṇībījatutthebhyaś caturaḥ pṛthak /</p>
                    <p>aṣṭau ca ṭaṃkaṇakṣārādvarāṭānāṃ ca viṃśatiḥ // VRrs_14.61 //</p>
                    <p>mahājambīranīrasya prasthadvandvena peṣayet /</p>
                    <p>etadaṣṭaśarāvasthaṃ śuddhaṃ khāryāstuṣasya ca // VRrs_14.62 //</p>
                    <p>karīṣabhāre ca pacedatha māṣadvayaṃ tataḥ /</p>
                    <p>etāvadgandhakātpādaṃ maricādbhāvitādapi // VRrs_14.63 //</p>
                    <p>madhunāloḍitaṃ lihyāttāmbūlīpatralepitam /</p>
                    <p>gate+asya ghaṭikāmātre pratiyāmaṃ ca pathyabhuk // VRrs_14.64 //</p>
                    <p>no ceduddīpito vahniḥ kṣaṇāddhātūnpacatyataḥ /</p>
                    <p>dinamekaṃ niṣevyainaṃ tyājyānyāmaṇḍalaṃ tyajet // VRrs_14.65 //</p>
                    <p>tataḥ paraṃ yatheṣṭāśī dvādaśābdaṃ sukhī bhavet /</p>
                    <p>ekamekaṃ dinaṃ bhuktvā varṣe varṣe mahārasam // VRrs_14.66 //</p>
                    <p>varṣādau ca tyajettyājyaṃ dvādaśābdaṃ jarāṃ jayet /</p>
                    <p>eṣa vajraraso nāma kṣayaparvatabhedanaḥ // VRrs_14.67 //</p>
                    <note>mahāvīrarasaḥ</note>
                    <p>niṣkau dvau tutthabhāgasya rasād ekaṃ susaṃskṛtāt /</p>
                    <p>niṣkaṃ viṣasya dvau tīkṣṇātkarṣāṃśaṃ gandhamauktikāt // VRrs_14.68 //</p>
                    <p>agniparṇīharilatābhṛṅgārdrasurasārasaiḥ /</p>
                    <p>marditaṃ lāṅgalīkandapralipte sampuṭe pacet // VRrs_14.69 //</p>
                    <p>ardhapādaṃ ca poṭalyāḥ kākinyau dve viṣasya ca /</p>
                    <p>lihenmaricacūrṇaṃ ca madhunā poṭalīsamam // VRrs_14.70 //</p>
                    <p>kṣayagrahaṇyatīsāravahnidaurbalyakāsinām /</p>
                    <p>pāṇḍugulmavatāṃ śreṣṭho mahāvīro hito rasaḥ // VRrs_14.71 //</p>
                    <p>atisthūlasya pūyāsṛkkaphānudvamatākṣaye /</p>
                    <p>na yojayetkṣīrarasānviruddhakramatattvataḥ // VRrs_14.72 //</p>
                    <note>sāṃānyopāyaḥ</note>
                    <p>mātuluṅgasya mūlāni lājacūrṇaṃ sasaindhavam /</p>
                    <p>pippalīmadhunā yuktaṃ khādedvāntipraśāntaye // VRrs_14.73 //</p>
                    <p>rajanīśaṅkhapūgaṃ ca niṣkaikaṃ vāntināśanam /</p>
                    <p>niṣkārdhaṃ ṭaṅkaṇaṃ vātha kākamācīdravaiḥ pibet // VRrs_14.74 //</p>
                    <p>sugandhāṃ vā pibetkhādet sarvavāntipraśāntaye /</p>
                    <p>alaktakarasaṃ kṣaudrai raktavāntiharaṃ param // VRrs_14.75 //</p>
                    <note>tṛṣṇāhararasaḥ</note>
                    <p>yuktaṃ gandhakapiṣṭyāyastālakaṃ svarṇamākṣikam /</p>
                    <p>yuktyā tadbhasmatāṃ nītaṃ tṛṣṇāchardinivāraṇam // VRrs_14.76 //</p>
                    <note>rājāvartarasaḥ</note>
                    <p>rājāvarto rasaḥ śulbaṃ mākṣikaṃ ghṛtapācitam /</p>
                    <p>madhvājyaśarkarāyuktaṃ hanti sarvānmadātyayān // VRrs_14.77 //</p>
                    <p>rājāvartarasaḥ śulbaṃ sūtagarbhe niyojitam /</p>
                    <p>yaṣṭīmadhurasairghṛṣṭaṃ ghṛtamadhye vipācitam // VRrs_14.78 //</p>
                    <p>madhvājyaśarkarāyuktaṃ hanti sarvānmadātyayān // VRrs_14.79 //</p>
                    <note>bhairavanāthī pañcāmṛtaparpaṭī</note>
                    <p>suvarṇaṃ rajataṃ tāmraṃ sattvābhraṃ kāntalohakam /</p>
                    <p>kramavṛddhamidaṃ sarvaṃ śāṇeyau nāgavaṅgakau // VRrs_14.80 //</p>
                    <p>drāvayitvaikataḥ sarvaṃ retayitvā tataścaret /</p>
                    <p>pṛthakpalamitaṃ gandhaṃ śilālaṃ vinidhāya ca // VRrs_14.81 //</p>
                    <p>sarvaṃ khalle vinikṣipya mardayed amlavargataḥ /</p>
                    <p>tāpyaṃ nīlāñjanaṃ tālaṃ śilāgandhaṃ ca cūrṇitam // VRrs_14.82 //</p>
                    <p>dattvā dattvā puṭettāvadyāvadviṃśativārakam /</p>
                    <p>lohād dviguṇasūtena tato dviguṇagandhataḥ // VRrs_14.83 //</p>
                    <p>vidhāya kajjalīṃ ślakṣṇāṃ kṣiptvā tāṃ lohapātrake /</p>
                    <p>drāvayed badarāṅgārair mṛdubhiścātha nikṣipet // VRrs_14.84 //</p>
                    <p>hemādipañcalohānāṃ bhasma cātha viloḍayet /</p>
                    <p>atha tatkadalīpatre gomayasthe vinikṣipet // VRrs_14.85 //</p>
                    <p>patreṇānyena saṃchādya kuryādyatnena cippiṭīm /</p>
                    <p>tasyopari kṣipetsadyo gomayaṃ stokameva ca // VRrs_14.86 //</p>
                    <p>svataḥ śītaṃ samāhṛtya paṭacūrṇaṃ vidhāya ca /</p>
                    <p>nikṣipedūrdhvadaṇḍāyāṃ pālikāyāṃ tataḥ param // VRrs_14.87 //</p>
                    <p>pūrvavadbadarāṅgārair mṛdubhir drāvayecchanaiḥ /</p>
                    <p>tulyālakaśilāgandhaṃ palārdhaṃ viṣabhāvitam // VRrs_14.88 //</p>
                    <p>pūrvaparpaṭikātulyaṃ tasmādalpaṃ muhurmuhuḥ /</p>
                    <p>jārayetpalikāmadhye yathā dahyenna parpaṭī // VRrs_14.89 //</p>
                    <p>paliketi vinirdiṣṭā snehakṣepaṇayantrikā /</p>
                    <p>jīrṇe tālādike cūrṇe paṭacūrṇaṃ vidhīyatām // VRrs_14.90 //</p>
                    <p>pūtīkarañjaṣaṭkolavyāghrīsaubhāñjanāṅghribhiḥ /</p>
                    <p>etaiḥ pañcapalaiḥ kvāthaṃ ṣoḍaśāṃśāvaśeṣitam // VRrs_14.91 //</p>
                    <p>tena kvāthena saṃsvedya śoṣayetsaptadhā hi tām /</p>
                    <p>viṣatinduphalodbhūtai rasairnirguṇḍikārasaiḥ // VRrs_14.92 //</p>
                    <p>vibhāvya palikāmadhye kṣiptvā badaravahninā /</p>
                    <p>īṣatprasvedanaṃ kṛtvā sthāpayedatiyatnataḥ // VRrs_14.93 //</p>
                    <p>uktā bhairavanāthena syāt pañcāmṛtaparpaṭī /</p>
                    <p>vyoṣājyasahitā līḍhā guñjābījena saṃmitā // VRrs_14.94 //</p>
                    <p>sarvalakṣaṇasampūrṇaṃ vinihanti kṣayāmayam /</p>
                    <p>śvāsaṃ kāsaṃ viṣūcīṃ ca pramehamudarāmayam // VRrs_14.95 //</p>
                    <p>arocakaṃ ca duḥsādhyaṃ prasekaṃ chardihṛdbhavam /</p>
                    <p>sarvajaṃ gudarogaṃ ca śūlakuṣṭhānyaśeṣataḥ // VRrs_14.96 //</p>
                    <p>vātajvaraṃ ca viḍbandhaṃ grahaṇīṃ kaphajāngadān /</p>
                    <p>ekadvandvatridoṣotthān rogān anyān mahāgadān // VRrs_14.97 //</p>
                    <p>agnimāndyaṃ viśeṣeṇa hantīyaṃ parpaṭī dhruvam /</p>
                    <p>evaṃ samūhya dātavyā rogeṣu bhiṣaguttamaiḥ // VRrs_14.98 //</p>
                    <p>tattadrogaharair yogais tattadrogānupānataḥ /</p>
                    <p>kṣayādisarvarogaghnī syāt pañcāmṛtaparpaṭī // VRrs_14.99 //</p>
                    <p>tilasarṣapabilvāmlakāravellakusumbhakam /</p>
                    <p>tyajetpārāvataṃ māṃsaṃ vṛntākaṃ kukkuṭaṃ tathā // VRrs_14.100 //</p>
                </div>

            </div>
            <div type="adhyāya">
                <head>Adhyāya 15</head>
                <div type="text">
                    <note>athārśaḥ</note>
                    <p>gudasya bahirantarvā jāyante carmakīlakāḥ /</p>
                    <p>sarvarogakarāḥ puṃsāmarśāṃsīti hi viśrutāḥ // VRrs_15.1 //</p>
                    <p>rudhirasrāviṇasteṣāṃ pittajāḥ parikīrtitāḥ // VRrs_15.2 //</p>
                    <p>vātajā niḥsahotthānā udāvartaṃ prakurvate // VRrs_15.3 //</p>
                    <p>śvayathuṃ śleṣmajāḥ kuryuḥ sarvaṃ kuryustridoṣajāḥ // VRrs_15.4 //</p>
                    <note>arśaḥkuṭhārarasaḥ</note>
                    <p>śuddhasūtaṃ palaikaṃ tu dvipalaṃ śuddhagandhakam /</p>
                    <p>mṛtaṃ tāmraṃ mṛtaṃ lohaṃ pratyekaṃ tu palatrayam // VRrs_15.5 //</p>
                    <p>tryūṣaṇaṃ lāṅgalī dantī pirukaṃ citrakaṃ tathā /</p>
                    <p>pratyekaṃ dvipalaṃ yojyaṃ yavakṣāraṃ ca ṭaṅkaṇam // VRrs_15.6 //</p>
                    <p>ubhau pañcapalau yojyau saindhavaṃ palapañcakam /</p>
                    <p>dvātriṃśatpalagomūtraṃ snuhīkṣīraṃ ca tatsamam // VRrs_15.7 //</p>
                    <p>mṛdvagninā pacetsthālyāṃ sarvaṃ yāvatsupiṇḍitam /</p>
                    <p>māṣadvayaṃ sadā khāded raso hyarśaḥkuṭhārakaḥ /</p>
                    <p>takreṇa dāḍimāmbhobhiḥ pakvakandena vātha tat // VRrs_15.8 //</p>
                    <p>mṛtasūtārkahemābhratīkṣṇamuṇḍaṃ sagandhakam /</p>
                    <p>maṇḍūraṃ mākṣikaṃ tulyaṃ mardyaṃ kanyādravairdinam // VRrs_15.9 //</p>
                    <p>andhamūṣāgataṃ pācyaṃ tridinaṃ tuṣavahninā /</p>
                    <p>cūrṇitaṃ sitayā māṣaṃ khādetpittārśasāṃ jayet // VRrs_15.10 //</p>
                    <note>sarvalokāśrayarasaḥ</note>
                    <p>śuddhaṃ sūtaṃ palaṃ gandhaṃ gandhārdhaṃ tālatāpyakam /</p>
                    <p>amṛtaṃ rasakaṃ caiva tālakārdhavibhāgikam // VRrs_15.11 //</p>
                    <p>eteṣāṃ kajjalīṃ kuryād dṛḍhaṃ saṃmardya vāsaram /</p>
                    <p>tridinaṃ mardayeccātha dattvā nimbujalaṃ khalu // VRrs_15.12 //</p>
                    <p>vaṭīkṛtya viśoṣyātha kācakupyāṃ nidhāpayet /</p>
                    <p>niṣkatulyārkapatreṇa pidhāyāsyaṃ prayatnataḥ // VRrs_15.13 //</p>
                    <p>sārdhāṃgulamitotsedhaṃ mṛtsnayā tāṃ vilepya ca /</p>
                    <p>nato bhāṇḍatṛtīyāṃśe sikatāparipūrite // VRrs_15.14 //</p>
                    <p>nidhāya sikatāmūrdhni sikatābhiḥ prapūrayet /</p>
                    <p>ruddhvāsyaṃ tadadho vahniṃ jvālayetsārdhavāsaram // VRrs_15.15 //</p>
                    <p>svāṃgaśītalitaṃ kācaghaṭādākṛṣya taṃ rasam /</p>
                    <p>paṭacūrṇaṃ vidhāyātha tāmramabhraṃ paladvayam // VRrs_15.16 //</p>
                    <p>palārdhamamṛtaṃ caiva maricaṃ ca catuṣpalam /</p>
                    <p>ekīkṛtya kṣipetsarvaṃ nārikelakaraṇḍake // VRrs_15.17 //</p>
                    <p>sājyo guñjādvimāno harati rasavaraḥ sarvalokāśrayo+ayaṃ
                        vātaśleṣmottharogāngudajanitagadaṃ śoṣapāṇḍvāmayaṃ ca /</p>
                    <p>yakṣmāṇaṃ vātaśūlaṃ jvaramapi nikhilaṃ vahnimāndyaṃ ca gulmaṃ
                        tattadrogaghnayogaiḥ sakalagadacayaṃ dīpanaṃ tatkṣaṇena // VRrs_15.18 //</p>
                    <note>arśoghnavaṭaka</note>
                    <p>arśoghnaṃ vaṭakaṃ vakṣye putrakaṃ śṛṇu bhadraka /</p>
                    <p>pippalī pippalīmūlavanasūraṇacitrakam // VRrs_15.19 //</p>
                    <p>māricaṃ kaṇṭakārī ca raktapuṣpī samāṃśakā /</p>
                    <p>palamekaṃ pṛthak sarvaṃ ślakṣṇaṃ dṛṣadi peṣayet // VRrs_15.20 //</p>
                    <p>gajājapaśumūtreṣu śubhe bhāṇḍe vinikṣipet /</p>
                    <p>mṛdvagninā pacetsarvaṃ cūrṇaśeṣaṃ yathā bhavet // VRrs_15.21 //</p>
                    <p>loṇatrayaṃ ca tatraiva palamekaṃ tu nikṣipet /</p>
                    <p>akṣapramāṇavaṭakānkuryādevaṃ pṛthakpṛthak // VRrs_15.22 //</p>
                    <p>triṃśaddināni matimānarśoghnaṃ dīpanaṃ param /</p>
                    <p>ghṛtatakrasamāyuktaṃ bhojanaṃ saṃpradāpayet // VRrs_15.23 //</p>
                    <note>arśoghnī vaṭikā</note>
                    <p>gandhakaṃ tāratāmraṃ ca kṛtvā caikatra piṣṭikām /</p>
                    <p>tatsamaṃ cābhrakaṃ tīkṣṇaṃ gandhakātpañcamāṃśakam // VRrs_15.24 //</p>
                    <p>viṣaṃ ca ṣoḍaśāṃśena dvau bhāgau sūtakasya ca /</p>
                    <p>ekīkṛtya prayatnena jambīradravamarditam // VRrs_15.25 //</p>
                    <p>bhājane mṛṇmaye sthāpya varākvāthena bhāvayet /</p>
                    <p>daśamūlaśatāvaryoḥ kvāthe pācyaḥ krameṇa hi // VRrs_15.26 //</p>
                    <p>athottārya prayatnena vaṭikāṃ kārayed budhaḥ /</p>
                    <p>guñjātrayapramāṇena hanti śūlaṃ gudāṅkuram // VRrs_15.27 //</p>
                    <note>mūlakuṭhārarasaḥ</note>
                    <p>varanāgaṃ tathā vyomasattvaṃ śulbaṃ ca tīkṣṇakam /</p>
                    <p>sarvamekatra vidrāvya kṣiptvālaṃ cālpamalpakam // VRrs_15.28 //</p>
                    <p>cālayedaniśaṃ yāvattālakaṃ triguṇaṃ khalu /</p>
                    <p>tatastena vimardyātha piṣṭīṃ kuryādrasena tu // VRrs_15.29 //</p>
                    <p>tato bhallātakīvṛkṣamūlāntasthāṃ khanecca tām /</p>
                    <p>māsādākṛṣya tāṃ piṣṭīṃ gavyadugdhe vinikṣipet // VRrs_15.30 //</p>
                    <p>tato bhallātakītailaṃ hṛtaṃ pātālayantrataḥ /</p>
                    <p>āyase bhājane snigdhe piṣṭikāṃ tāṃ niveśya ca // VRrs_15.31 //</p>
                    <p>prasthamātraṃ hi tattailaṃ jārayed atiyatnataḥ /</p>
                    <p>tattailabhāvitairgandhaiḥ puṭitvā bhasmatāṃ vrajet // VRrs_15.32 //</p>
                    <p>tataḥ kārtikamāsotthakoraṃṭadalajai rasaiḥ /</p>
                    <p>rasaṃ saṃmardya saṃmardya gharme saṃsthāpya mārayet // VRrs_15.33 //</p>
                    <p>tadbhasma melayetpūrvabhasmanā samabhāgikam /</p>
                    <p>vanasūraṇanirguṇḍīmahārāṣṭrībhakaṇṭikā // VRrs_15.34 //</p>
                    <p>vajravallī śikhī caiṣāṃ rasaiḥ piṣṭvā viśoṣayet /</p>
                    <p>trivāraṃ mārkavadrāvairdrāvayitvā viśoṣayet /</p>
                    <p>cūrṇīkṛtya prayatnena kṣipetkācakaraṇḍake // VRrs_15.35 //</p>
                    <p>so+ayaṃ mūlakuṭhārako rasavaro dīpyāgnivellottamāsaṃyuktaḥ saghṛtaśca
                        vallatulitaḥ saṃsevito nāśayet /</p>
                    <p>arśāṃsyānananāsikākṣigudajānyatyugrapīḍāni ca plīhānaṃ grahaṇīṃ ca
                        gulmayakṛtau māndyaṃ ca kuṣṭhāmayān // VRrs_15.36 //</p>
                    <p>rasagrastasamudgīrṇagandhakasya palatrayam /</p>
                    <p>mṛtasūtābhratāmrāyaḥ karṣaṃ karṣaṃ pṛthak pṛthak // VRrs_15.37 //</p>
                    <p>palaṃ hiṅgulacūrṇasya mākṣikasya palatrayam /</p>
                    <p>palaṃ kampillakasyāpi viṣasyārdhapalaṃ tathā // VRrs_15.38 //</p>
                    <p>saptāhaṃ mardayetsarvaṃ dattvā cūrṇodakaṃ muhuḥ /</p>
                    <p>tatastadgolakaṃ kṛtvā saptāhaṃ cātape kṣipet // VRrs_15.39 //</p>
                    <p>guḍacūrṇaṃ śilācūrṇaṃ limpedaṅgulikāghanam /</p>
                    <p>tripalaṃ gandhakaṃ dattvā krauñcyām atha ca golakam // VRrs_15.40 //</p>
                    <p>golakasyopariṣṭācca kṣipettālapalatrayam /</p>
                    <p>saṃrudhyātiprayatnena dadyādgajapuṭaṃ khalu // VRrs_15.41 //</p>
                    <p>svāṅgaśītalamāhṛtya golakaṃ lepanaiḥ saha /</p>
                    <p>vicūrṇya saptavāraṃ hi viṣatinduphalodbhavaiḥ // VRrs_15.42 //</p>
                    <p>dravairathātape śuṣkaṃ kṣipedramye karaṇḍake /</p>
                    <p>triṃśadaṃśena vaikrāntabhasma tasminvinikṣipet // VRrs_15.43 //</p>
                    <p>ayaṃ hi nandīśvarasampradiṣṭo raso viśiṣṭaḥ khalu rogahantā /</p>
                    <p>niḥśeṣarogeṣvahatapratāpo mahodayapratyayasāranāmā // VRrs_15.44 //</p>
                    <p>hanyātsarvagudāmayānkṣayagadaṃ kuṣṭhaṃ ca mandāgnitāṃ śūlādhmānagadaṃ kaphaṃ
                        śvasanatām unmādakāpasmṛtī /</p>
                    <p>sarvā vātarujo mahājvaragadān nānāprakārāṃstathā vātaśleṣmabhavaṃ
                        mahāmayacayaṃ duṣṭagrahaṇyāmayam // VRrs_15.45 //</p>
                    <note>kanakasundararasaḥ</note>
                    <p>syādrasaṃ dhautamākṣīkaṃ kāntābhraṃ nāgahāṭakam /</p>
                    <p>pṛthvībhaṭena saṃtulyaṃ sarvatulyaṃ ca gandhakam // VRrs_15.46 //</p>
                    <p>dattvā vidyādhare yantre puṭedāraṇyakotpalaiḥ /</p>
                    <p>svāṅgaśītalam uddhṛtya tryūṣaṇena vimiśrayet // VRrs_15.47 //</p>
                    <p>arśovyādhau kaṭīśūle cakṣuḥśūle ca dāruṇe /</p>
                    <p>sannipāte kṣaye kāse śvāse mandānale jvare // VRrs_15.48 //</p>
                    <p>karṇaśūle śiraḥśūle dantaśūle prayojayet /</p>
                    <p>pīnase plīhni hṛcchūle granthivāte ca dāruṇe // VRrs_15.49 //</p>
                    <p>ekāṅge vā dhanurvāte kampavāte ca mūrchite /</p>
                    <p>jvarāṃśca viṣamān sarvānhanti rogānanekadhā // VRrs_15.50 //</p>
                    <p>sevitaḥ pathyayogena rasaḥ kanakasundaraḥ /</p>
                    <p>guñjāmātraṃ dadītāsya yathāyuktānupānataḥ // VRrs_15.51 //</p>
                    <p>ghṛtena saṃyuto vāte madhunā paittike jvare /</p>
                    <p>pippalyā ślaiṣmike deyaḥ pittodbhūte sacandanaḥ // VRrs_15.52 //</p>
                    <p>takreṇa śleṣmavātotthe vātapitte ghṛtānvitaḥ /</p>
                    <p>śleṣmapitte cārdrakeṇa nirguṇḍyā sānnipātike // VRrs_15.53 //</p>
                    <p>phalatrayeṇa śūleṣu viṣameṣu jvareṣvapi /</p>
                    <p>ārdrakeṇātha vā dadyādvahnimāndye viśeṣataḥ // VRrs_15.54 //</p>
                    <p>abhiṣyande śiraḥśūle gāyatrībolasaṃyutam /</p>
                    <p>pakṣimāṃsasamāyuktaṃ kaphavāte ca mūrchite // VRrs_15.55 //</p>
                    <p>ekāṅge ca dhanurvāte kṣīrayuktaṃ ca pīnase /</p>
                    <p>pāṇḍuroge kṣaye kāse maricājyaiśca kāmale // VRrs_15.56 //</p>
                    <p>ajamodāviḍaṅgaiśca nābhiśūle+agnimāndyajit /</p>
                    <p>rūkṣajvare+arucau deyaḥ kadalīphalasaṃyutaḥ /</p>
                    <p>bolenārdhakaṭīśūle bhāṣitaṃ nāgabodhinā // VRrs_15.57 //</p>
                    <note>arkeśaḥ</note>
                    <p>nāgaṃ pāradagandhakaṃ trilavaṇaṃ vāyarkajaṃ melayed ekaikaṃ ca palaṃ palaṃ
                        trayamataḥ pañca kramānmardayet /</p>
                    <p>sarvaṃ taddivasatrayaṃ tadanu taddattvā puṭaṃ bhāvanāḥ
                        kuryātsatriphalāgnivetasarasaiḥ pañcādhikā viṃśatiḥ // VRrs_15.58 //</p>
                    <p>pañcaitat kramaśastato guḍabhavair datto+asya vallo jalair
                        hantyarśāṃsyakhilāni sūraṇaghṛtaistasyānnam asminhitam /</p>
                    <p>arkeśaḥ parivarjyatāmiti muniḥ śrīvāsudevo+avadat kūṣmāṇḍīphalamāṣapāyasam
                        ativyāyāmam arkātapam // VRrs_15.59 //</p>
                    <note>tīkṣṇamukharasaḥ</note>
                    <p>rasendrahemārkabiḍālagolasurāyasalohamalābhragandhāḥ /</p>
                    <p>tāpyaṃ ca kanyārasamardito+ayaṃ pakvaḥ puṭe tīkṣṇamukho+arśasāṃ syāt //
                        VRrs_15.60 //</p>
                    <note>arśaḥkuṭhārarasaḥ</note>
                    <p>śreṣṭhā dantyagniyugmatrikaṭukahalinīpīlukumbhaṃ vipakvaṃ prasthe mūtrasya
                        sasnukpayasi rasapalaṃ dve pale gandhakasya /</p>
                    <p>lohasya trīṇi tāmrātkuḍavamatha rajaḥkṣārayoścāpi pañca kṣiptvā sthālyāṃ
                        pacettu jvalati dahanataścūrṇam arśaḥkuṭhāraḥ // VRrs_15.61 //</p>
                    <note>trailokyatilakarasaḥ</note>
                    <p>vajrakṛṣṇābhrajaṃ sattvaṃ śodhitaṃ kācaṭaṅkaṇam /</p>
                    <p>retayitvā rajaḥkṛtvā bharjayitvā ghṛtena tat // VRrs_15.62 //</p>
                    <p>aṣṭāṃśasasyakopetaṃ puṭedvāratrayaṃ tataḥ /</p>
                    <p>trivāraṃ nṛpavartena luṅgasvarasayoginā // VRrs_15.63 //</p>
                    <p>caturvāraṃ ca varṣābhūvāsāmatsyākṣikārasaiḥ /</p>
                    <p>guggulutriphalākvāthaistriṃśadvārāṇi yatnataḥ // VRrs_15.64 //</p>
                    <p>tulyāṃśarasagandhotthakajjalyāṣṭāṃśabhāgayā /</p>
                    <p>puṭetpañcāśataṃ vārānmardayecca puṭe puṭe // VRrs_15.65 //</p>
                    <p>śodhitaṃ retitaṃ kāntasatvaṃ ca ghṛtamarditam /</p>
                    <p>puṭedaṣṭāṃśadaradaiḥ saṃyuktaṃ lakucāmbunā // VRrs_15.66 //</p>
                    <p>daśavāraṃ tathā samyak tāraṃ śuddhaṃ manohvayā /</p>
                    <p>tathā viṃśativārāṇi balinā mīnadṛgrasaiḥ // VRrs_15.67 //</p>
                    <p>daśavārāṇi tāpyena kṛṣṇagoghṛtayoginā /</p>
                    <p>ubhayaṃ samabhāgaṃ tat puṭennirguṃḍikārasaiḥ // VRrs_15.68 //</p>
                    <p>rasagandhotthakajjalyā daśavāraṃ puṭetpunaḥ /</p>
                    <p>tasminnaṣṭāṃśabhāgena kṣipedvaikrāntabhasmakam // VRrs_15.69 //</p>
                    <p>rājāvartakalāṃśena samabhāgena parpaṭī /</p>
                    <p>tatsarvaṃ parimardyātha bhāvayitvārdrakāmbunā // VRrs_15.70 //</p>
                    <p>guḍūcyāḥ svarasenāpi bhūkadambarasena vā /</p>
                    <p>bhṛṅgarājarasenāpi citramūlarasena ca // VRrs_15.71 //</p>
                    <p>vyoṣagañjākinīkandair bhūyo +apyārdradraveṇa ca /</p>
                    <p>paṭacūrṇamataḥ kṛtvā kṣipecchuddhakaraṇḍake // VRrs_15.72 //</p>
                    <p>trailokyatilakaḥ so+ayaṃ khyātaḥ sarvarasottamaḥ /</p>
                    <p>sarvavyādhiharaḥ śrīmāñchambhunā parikīrtitaḥ // VRrs_15.73 //</p>
                    <p>udāvartaṃ ca viḍbandhaṃ vyathāṃ ca jaṭharodbhavām /</p>
                    <p>lohalaṃ mandabuddhitvaṃ śūlitvamapi vandhyatām // VRrs_15.74 //</p>
                    <p>sūtirogān aśeṣāṃśca śūlaṃ nānāvidhaṃ tathā /</p>
                    <p>pariṇāmākhyaśūlaṃ ca tathā bhindyāt samutkaṭam // VRrs_15.75 //</p>
                    <p>raktagulmaṃ ca nārīṇāṃ rajaḥśūlaṃ ca duḥsaham /</p>
                    <p>anupānaṃ ca pathyaṃ ca tattadrogānurūpataḥ // VRrs_15.76 //</p>
                    <note>sāmānyopacāraḥ</note>
                    <p>vacāhiṅguviḍaṅgāni saindhavaṃ jīranāgaram /</p>
                    <p>maricaṃ pippalī kuṣṭhaṃ pathyā vahnyajamodakam // VRrs_15.77 //</p>
                    <p>kramottaraguṇaṃ cūrṇaṃ sarveṣāṃ dviguṇaṃ guḍam /</p>
                    <p>karṣaṃ coṣṇajalenānupibedvātārśasāṃ jaye // VRrs_15.78 //</p>
                    <p>mṛtaṃ lohaṃ cendrayavaṃ śuṇṭhībhallātacitrakam /</p>
                    <p>bilvamajjāviḍaṅgāni pathyā tulyaṃ vicūrṇayet // VRrs_15.79 //</p>
                    <p>sarvatulyaṃ guḍaṃ yojyaṃ karṣaṃ bhuktvārśasāṃ jayet /</p>
                    <p>śleṣmārśasāṃ praśāntyarthaṃ deyamānandabhairavam /</p>
                    <p>mṛtatāmreṇa santulyaṃ deyaṃ guñjātrayaṃ hi tat // VRrs_15.80 //</p>
                    <p>kusumbhamṛdupatrāṇi kāñjikenaiva pācayet /</p>
                    <p>śākavadbhakṣayennityamarśorogapraśāntaye // VRrs_15.81 //</p>
                    <note>sāmānyalepaḥ</note>
                    <p>devadālyāśca bījāni saindhavena sucūrṇitaḥ /</p>
                    <p>āranālena lepo+ayaṃ mūlaroganikṛntanaḥ // VRrs_15.82 //</p>
                    <p>kāñcanīkusumaṃ cūrṇaṃ śaṅkhacūrṇaṃ manaḥśilām /</p>
                    <p>gajapippalikātoyairlepo hyarśaḥkuṭhārakaḥ // VRrs_15.83 //</p>
                    <p>devadālyāḥ kaṣāyeṇa hyarśoghnaṃ śaucamācaret /</p>
                    <p>gudaniḥsaraṇaṃ cāpi śāntimāyāti nānyathā // VRrs_15.84 //</p>
                    <p>āranālena sampiṣṭā sabījā kaṭutumbikā /</p>
                    <p>saguḍā hanti lepena durnāmāni samūlataḥ // VRrs_15.85 //</p>
                    <p>pīlutailena saṃliptā vartikā gudamadhyagā /</p>
                    <p>ghātayatyarśasāṃ śīghraṃ sakalāṃ vedanāṃ tathā // VRrs_15.86 //</p>
                    <p>arkakṣīraṃ snuhīkāṃḍaṃ kaṭulāvupatrakam /</p>
                    <p>karaṃjaṃ chāgamūtreṇa lepaḥ srāvyarśasāṃ hitaḥ // VRrs_15.87 //</p>
                    <p>śigrumūlārkajaiḥ patrairlepanaṃ hitamarśasām // VRrs_15.88 //</p>
                </div>

            </div>
            <div type="adhyāya">
                <head>Adhyāya 16</head>
                <div type="text">
                    <p>rūkṣaiḥ kodravajīrṇamudgacaṇakaiḥ kruddho+anilo+adho vahan ruddhvā vartma
                        malaṃ viśoṣya kurute viṇmūtrasaṃgaṃ tataḥ /</p>
                    <p>hṛtpṛṣṭhodaravastimastakarujaḥ saśvāsakāsaṃ jvaraṃ gacchannūrdhvamasau hi
                        nūnam aniśaṃ kopādudāvartayet // VRrs_16.1 //</p>
                    <p>kaṃkuṣṭhahiṃgusiṃdhūtthatrivṛddaṃtīvacābhayāḥ /</p>
                    <p>citrakasya tu mūlaṃ ca kalkīkṛtya paced ghṛtam // VRrs_16.2 //</p>
                    <p>caturguṇe gavāṃ kṣīre yuktaṃ snukkṣīramātrayā /</p>
                    <p>udāvartodarān hanti pānena sarvadā // VRrs_16.3 //</p>
                    <note>atisāraḥ</note>
                    <p>atyambupānatilapiṣṭavirūḍharūkṣaśuṣkāmiṣādhyaśanabaddhamalagrahādyaiḥ /</p>
                    <p>kruddho+anilo +atisaraṇāya ca kalpate+agniṃ hatvā malaṃ śithilayannapi
                        toyadhātūn // VRrs_16.4 //</p>
                    <note>dardurarasaḥ</note>
                    <p>suślakṣṇatīkṣṇacūrṇaṃ tu rasendrasamabhāgikam /</p>
                    <p>kāṃcanārarasairghṛṣṭaṃ sarvātīsāranāśanam // VRrs_16.5 //</p>
                    <p>piṣṭaḥ samena tīkṣṇena kāñcanārāṃbumarditaḥ /</p>
                    <p>puṭapakvo+atisāraghnaḥ sūto+ayaṃ dardurāhvayaḥ // VRrs_16.6 //</p>
                    <p>hiṃgulaṃ vatsanābhaṃ ca maricaṃ ṭaṃkaṇaṃ kaṇā /</p>
                    <p>mardayetsamabhāgaṃ ca raso hyānandabhairavaḥ // VRrs_16.7 //</p>
                    <p>guṃjaikāṃ vārdhaguñjāṃ vā balaṃ jñātvā pradāpayet /</p>
                    <p>madhunā lehayeccānu kuṭajasya phalaṃ tvacam // VRrs_16.8 //</p>
                    <p>cūrṇitaṃ karṣamātraṃ tu tridoṣotthātisārajit /</p>
                    <p>dadhyannaṃ dāpayetpathyaṃ gavājyaṃ takrameva vā /</p>
                    <p>pipāsāyāṃ jalaṃ śītaṃ vijayā ca hitā niśi // VRrs_16.9 //</p>
                    <note>sudhāsārarasaḥ</note>
                    <p>pṛthakpalikagaṃdhāśmasūtasaṃjātakajjalīm /</p>
                    <p>pradrāvya nikṣipedvyoma palaikaṃ gatacandrikam // VRrs_16.10 //</p>
                    <p>kāṣṭhenāloḍya tatsarvaṃ kṣipetkuṭajapatrake /</p>
                    <p>punaḥ saṃcūrṇya yatnena bhāvayet tadanantaram // VRrs_16.11 //</p>
                    <p>bālatinduphaladrāvaiḥ kṣīrairauduṃbarais tathā /</p>
                    <p>aralutvagrasaiścāpi dugdhinīsvarasaistathā // VRrs_16.12 //</p>
                    <p>puṭapakvasya bālasya dāḍimasya rasaiḥ śubhaiḥ /</p>
                    <p>kṛṣṇakāmbojikāmūlarasaiḥ kuṭajavalkajaiḥ // VRrs_16.13 //</p>
                    <p>tulyāṃśaviśvagāṃdhārīcūrṇaṃ dvipalikaṃ kṣipet /</p>
                    <p>mustāvatsakadīpyāgnimocasāraṃ sajīrakam // VRrs_16.14 //</p>
                    <p>vatsanābhaṃ ca karṣāṃśaṃ pratyekaṃ tatra nikṣipet /</p>
                    <p>vicūrṇya bhāvayedbhūyaḥ śuṇṭhīkvāthena saptadhā // VRrs_16.15 //</p>
                    <p>itthaṃ siddho rasaḥ piṣṭaḥ karaṇḍe viniveśayet /</p>
                    <p>sudhāsāra iti khyātaḥ sudhārasasamadyutiḥ // VRrs_16.16 //</p>
                    <p>dīpanaḥ pācano grāhī hṛdyo rucikarastathā /</p>
                    <p>doṣatrayātisāraṃ ca durjayaṃ bheṣajāntaraiḥ // VRrs_16.17 //</p>
                    <p>āmaṃ caivamāraktaṃ ca jvarātīsāram eva ca /</p>
                    <p>sātisārāṃ viṣūcīṃ ca pratibadhnāti tatkṣaṇāt /</p>
                    <p>mānyamānavyatikrāntiriva puṇyaphalodayam // VRrs_16.18 //</p>
                    <note>rasottamaḥ</note>
                    <p>piṣṭaviśvābdakalkena vidhāya khalu cakrikām /</p>
                    <p>nikṣipet svedanīyantre paktvārdhaghaṭikāvadhi // VRrs_16.19 //</p>
                    <p>ākṛṣya tajjalairevaṃ saṃpramardyāhared rasam /</p>
                    <p>sudhāsārarasaṃ tatra kṣiptvā dhānyakasaṃmitam // VRrs_16.20 //</p>
                    <p>pūrvoditeṣu rogeṣu pradadīta bhiṣagvaraḥ /</p>
                    <p>gotakreṇātha dadhnā vā pathyaṃ deyaṃ hitaṃ mitam // VRrs_16.21 //</p>
                    <p>bālarambhāphalaṃ gurvīphalaṃ bilvaphalaṃ tathā /</p>
                    <p>āmrapeśī ca madhukaṃ vṛntākaṃ ca praśasyate // VRrs_16.22 //</p>
                    <p>sarvātisāraṃ grahaṇīṃ ca hikkāṃ mandāgnim ānāhamarocakaṃ ca /</p>
                    <p>nihanti sadyo vihitāmapāke dvitriprayogeṇa rasottamo+ayam // VRrs_16.23
                        //</p>
                    <p>sāṃbusthālīmukhābaddhe vastre pākyaṃ nidhāya ca /</p>
                    <p>pidhāya pacyate yatra svedanīyantram ucyate // VRrs_16.24 //</p>
                    <note>lokeśvararasaḥ</note>
                    <p>dvau bhāgau gaṃdhakasyāṣṭau śaṃkhacūrṇasya yojayet /</p>
                    <p>ekameva rasasyāṃśamarkakṣīreṇa mardayet // VRrs_16.25 //</p>
                    <p>citrakasya draveṇaivaṃ śoṣayitvā punaḥ punaḥ /</p>
                    <p>ekīkṛtya rasenātha kṣāraṃ dattvā tadardhakam // VRrs_16.26 //</p>
                    <p>arkakṣīreṇa kurvīta golakānatha śoṣayet /</p>
                    <p>nirudhya cūrṇalipte+atha bhāṇḍe dadyātpuṭaṃ tataḥ // VRrs_16.27 //</p>
                    <p>lokeśvararaso hyeṣa grahaṇīrogakṛntanaḥ /</p>
                    <p>guñjācatuṣṭayaṃ cāsya marīcājyasamanvitam /</p>
                    <p>dadīta dadhibhaktaṃ ca pathyaṃ lokeśvare tathā // VRrs_16.28 //</p>
                    <note>lokanātharasaḥ</note>
                    <p>mṛtapāradabhāgaikaṃ catvāraḥ śuddhagaṃdhakāt /</p>
                    <p>yāmaṃ ca mardayetkhalle tena pūrvā varāṭakāḥ // VRrs_16.29 //</p>
                    <p>ṭaṅkaṇaṃ tu gavāṃ kṣīraiḥ piṣṭvā tena mukhaṃ lipet /</p>
                    <p>varāṭānāṃ prayatnena ruddhvā bhāṇḍe puṭe pacet // VRrs_16.30 //</p>
                    <p>svāṅgaśītaṃ samuddhṛtya tataścūrṇya varāṭakāḥ /</p>
                    <p>lokanātharaso nāmnā kṣaudrairguñjācatuṣṭayam // VRrs_16.31 //</p>
                    <p>nāgarātiviṣāmustādevadāruvacānvitam /</p>
                    <p>kaṣāyamanupānaṃ syādvātātīsāranāśanaḥ // VRrs_16.32 //</p>
                    <p>nāgabhasmarasavyomagandhair ardhapalonmitaiḥ /</p>
                    <p>kurvīta kajjalīṃ ślakṣṇāṃ prakṣipettadanantaram // VRrs_16.33 //</p>
                    <p>dvipalonmitarālāyāṃ drutāyāṃ parimiśritām /</p>
                    <p>bhṛṣṭair yakṣākṣasiṃdhūtthavacāvyoṣadvijīrakaiḥ // VRrs_16.34 //</p>
                    <p>sapathyāvijayādīpyais tulyāṃśair avacūrṇitaiḥ /</p>
                    <p>melayetprāktanaṃ kalkaṃ bhāvayettadanantaram // VRrs_16.35 //</p>
                    <p>mahāniṃbatvacāsāraiḥ kāṃbojīmūlajadravaiḥ /</p>
                    <p>rasair nāgabalāyāśca guḍūcyāśca tridhā tridhā /</p>
                    <p>tataśca guṭikāḥ kāryā badarāsthipramāṇataḥ // VRrs_16.36 //</p>
                    <p>hanyādeva hi nāgasundararaso vallonmitaḥ sevitaḥ /</p>
                    <p>nānātīsaraṇāmayaṃ gudaparibhraṃśaṃ tathā biṃbiśim // VRrs_16.37 //</p>
                    <note>ṣaṇniṣkatailam</note>
                    <p>ṣaṇniṣkaṃ tilatailasya niṣkaṃ jambīrajaṃ rasam /</p>
                    <p>lavaṇaṃ pañcaguñjaṃ ca aṃgulyā mardayed dṛḍham /</p>
                    <p>āmavātārtasāraghnaṃ lihetpathyaṃ ca pūrvavat // VRrs_16.38 //</p>
                    <note>saṃgrahaṇī</note>
                    <p>malaṃ saṃgṛhya saṃgṛhya kadācid atirecayet /</p>
                    <p>aruciḥ śvayathur māndyaṃ grahaṇīrogalakṣaṇam // VRrs_16.39 //</p>
                    <note>vajrakapāṭarasaḥ</note>
                    <p>mṛtasūtābhrakaṃ gandhaṃ yavakṣāraṃ saṭaṅkaṇam /</p>
                    <p>vacā jayā samaṃ sarvaṃ jayantī bhṛṃgajadravaiḥ // VRrs_16.40 //</p>
                    <p>sajaṃbīraistryahaṃ mardyaṃ śoṣayettaṃ ca golakam /</p>
                    <p>mandavahnau śanaiḥ svedyaṃ yāmārdhaṃ lauhapātrake // VRrs_16.41 //</p>
                    <p>rasasāmye pratiniśā deyā mocarasastathā /</p>
                    <p>bhāvayedvijayādrāvaiḥ śoṣyaṃ peṣyaṃca saptadhā /</p>
                    <p>raso vajrakapāṭo+ayaṃ niṣkārdhaṃ madhunā lihet // VRrs_16.42 //</p>
                    <note>agnikumārarasaḥ</note>
                    <p>dagdhāṃ kapardikāṃ piṣṭvā tryūṣaṇaṃ ṭaṅkaṇaṃ viṣam /</p>
                    <p>gandhakaṃ śuddhasūtaṃ ca tulyaṃ jambīrajair dravaiḥ // VRrs_16.43 //</p>
                    <p>mardayedbhakṣayenmāṣaṃ maricājyaṃ lihedanu /</p>
                    <p>nihanti grahaṇīrogaṃ pathyaṃ takraudanaṃ hitam // VRrs_16.44 //</p>
                    <p>hiṅgulaṃ maricaṃ gandhaṃ pippalī ṭaṅkaṇaṃ viṣam /</p>
                    <p>kanakasya ca bījāni samāṃśaṃ vijayādravaiḥ // VRrs_16.45 //</p>
                    <p>mardayedyāmamātraṃ tu caṇamātraṃ vaṭīkṛtam /</p>
                    <p>bhakṣayed grahaṇīṃ hanti rasaḥ kanakasundaraḥ // VRrs_16.46 //</p>
                    <p>agnimāndyaṃ jvaraṃ tīvramatisāraṃ ca nāśayet /</p>
                    <p>dadhyannaṃ dāpayetpathyaṃ gavyājaṃ takrameva vā // VRrs_16.47 //</p>
                    <note>grahaṇīhararasaḥ</note>
                    <p>rasābhragandhāḥ kramavṛddhabhāgā jayārasena tridinaṃ vimardyāḥ /</p>
                    <p>gadyāṇakārdhaṃ madhunā sametaṃ dadīta pathyaṃ dadhibhaktakaṃ ca // VRrs_16.48
                        //</p>
                    <p>hiṃgulasthitamaheśvarabījaṃ pātayantravidhinā haraṇīyam /</p>
                    <p>gaṃdhaṭaṃkaṇamṛtābhrakatulyaṃ kokilākṣam atha cāyasakhalle // VRrs_16.49
                        //</p>
                    <p>mardanīyam abhidhāraṇayukte dhūmahīnadahanopari saṃsthe /</p>
                    <p>yāvadeṣa jalaśoṣaṇadakṣo jīrakārdrakayutena sa vallaḥ // VRrs_16.50 //</p>
                    <p>saṃgrahajvaram atisrutigulmān arśasāṃ ca vinihanti samūham /</p>
                    <p>vāsudevakathito rasarājaś caṇḍasaṃgrahagadaikakapāṭaḥ // VRrs_16.51 //</p>
                    <note>laghusiddhābhrakarasaḥ</note>
                    <p>samāṃśaṃ rasagaṃdhābhradaradaṃ ca viśodhitam /</p>
                    <p>lohakhalle vinikṣipya gavyājyena samanvitam // VRrs_16.52 //</p>
                    <p>droṇīcullyāṃ nyasetkhallaṃ sāṅgārāyāṃ prayatnataḥ /</p>
                    <p>mardakenāpi lauhena mardayeddivasadvayam // VRrs_16.53 //</p>
                    <p>iti siddho raseṃdro+ayaṃ laghusiddhābhrako mataḥ /</p>
                    <p>vallatulyo raso jīravāriṇā sahitaḥ prage // VRrs_16.54 //</p>
                    <p>pīto harati vegena grahaṇīmatidurdharām /</p>
                    <p>atisāraṃ mahāghoraṃ sātisāraṃ jvaraṃ tathā // VRrs_16.55 //</p>
                    <p>pācano dīpano hṛdyo gātralāghavakārakaḥ /</p>
                    <p>nāgārjunena kathitaḥ sadyaḥ pratyayakārakaḥ // VRrs_16.56 //</p>
                    <note>sarvarogarasaḥ</note>
                    <p>rasaṃ palamitaṃ tulyaṃ śuddhanāgena saṃyutam /</p>
                    <p>drāvayitvāyase pātre sataile nikṣipetkṣitau // VRrs_16.57 //</p>
                    <p>tato drute vinikṣipya gaṃdhake tad viloḍya ca /</p>
                    <p>punarāyasapātre tatkṣiptvā pradrāvya nikṣipet // VRrs_16.58 //</p>
                    <p>tattulyaṃ jārayettālaṃ punaḥ saṃcūrṇya pūrvavat /</p>
                    <p>tattulyāṃ jārayetsamyakkunaṭīṃ pariśodhitām // VRrs_16.59 //</p>
                    <p>tattulyaṃ cūrṇite tasminkṣipennāgaṃ nirutthakam /</p>
                    <p>tāvadeva mṛtaṃ tāpyaṃ sarvamanyacca tatsamam // VRrs_16.60 //</p>
                    <p>tīkṣṇāyaḥ kharparaṃ vyoma hiṃgulaṃ ca śilājatu /</p>
                    <p>pṛthakkarṣāṃśamānena ṣaṭkolaṃ kaṭphalaṃ miśīm // VRrs_16.61 //</p>
                    <p>dīpyakaṃ ca caturjātaṃ reṇukośīravellakam /</p>
                    <p>tuṃbaruṃ bhārṅgikāṃ rāsnāṃ kaṅkolaṃ corapuṣkaram // VRrs_16.62 //</p>
                    <p>riṅgiṇīṃ ciratiktaṃ ca bījānyunmattakasya ca /</p>
                    <p>paladvayaṃ ca lāṃgalyāḥ sarveṣāṃ dvādaśāṃśakam // VRrs_16.63 //</p>
                    <p>vatsanābhaṃ sitaṃ bhūri vinikṣipya tataḥ param /</p>
                    <p>triphalānāṃ daśāṅghrīṇāṃ kaṣāyeṇa tataḥ param // VRrs_16.64 //</p>
                    <p>jayantyārdrakavāsānāṃ mārkavasya rasaistathā /</p>
                    <p>bhāvayitvā ca kartavyā vaṭakāścaṇakopamāḥ // VRrs_16.65 //</p>
                    <p>ekaikā vaṭikā sevyā kuryāttīvratarāṃ kṣudhām /</p>
                    <p>viṣūcīmaratiṃ hikkāṃ sevyaṃ svādu ca śītalam // VRrs_16.66 //</p>
                    <p>sāmāṃ ca grahaṇīṃ sadāṅgatudanaṃ śoṣotkaṭaṃ pāṇḍutām ārtiṃ
                        vātakaphatridoṣajanitāṃ śūlaṃ ca gulmāmayam /</p>
                    <p>hikkādhmānaviṣūcikāṃ ca kasanaṃ śvāsārśasāṃ vidradhiṃ sarvāropyavaṭī
                        kṣaṇādvijayate rogāṃstathānyānapi // VRrs_16.67 //</p>
                    <note>grahaṇīgajakesarīrasaḥ</note>
                    <p>rasagaṃdhakayoḥ kṛtvā kajjalīṃ tulyabhāgayoḥ /</p>
                    <p>drāvayitvāyase pātre rasatulyaṃ vinikṣipet // VRrs_16.68 //</p>
                    <p>carācarabhavaṃ bhasma tatra mākṣikasaṃbhavam /</p>
                    <p>gaṃdhapāṣāṇasahitaṃ pātre lohamaye kṣipet // VRrs_16.69 //</p>
                    <p>tatkāṣṭhena viloḍyātha nikṣipetkadalīdale /</p>
                    <p>tata ācchādya saṃcūrṇya nidhāyāyasabhājane // VRrs_16.70 //</p>
                    <p>akṣamātraṃ kṣipedbhasma tatra mākṣikasambhavam /</p>
                    <p>samyaṅniścandratāṃ nītaṃ vyomabhasma palonmitam // VRrs_16.71 //</p>
                    <p>viṣaṃ viṣāṃ ca gandhārīṃ mocasāraṃ sajīrakam /</p>
                    <p>sarvaṃ samāṃśikaṃ kṛtvā rase cārdhāṃśikaṃ kṣipet // VRrs_16.72 //</p>
                    <p>sarvametanmardayitvā bhāvayedatiyatnataḥ /</p>
                    <p>jayaṃtyā ca mahārāṣṭryā gañjākinyāśvagandhayā // VRrs_16.73 //</p>
                    <p>pañcakolakaṣāyaiśca kuryāccūrṇaṃ tataḥ param /</p>
                    <p>itthaṃ siddho rasaḥ so+ayaṃ grahaṇīgajakesarī // VRrs_16.74 //</p>
                    <p>nāmato nandinā proktaḥ karmataśca sudhānidhiḥ /</p>
                    <p>vallena pramitaścāyaṃ rasaḥ śuṇṭhyā ghṛtāktayā // VRrs_16.75 //</p>
                    <p>sevito grahaṇīṃ hanti satsaṅga iva vigraham /</p>
                    <p>pathyamatra pradātavyaṃ svalpājyaṃ dadhitakrayuk // VRrs_16.76 //</p>
                    <p>hitaṃ mitaṃ ca viśadaṃ laghu grāhi rucipradam /</p>
                    <p>pācano dīpano+atyarthamāmaghno rucikārakaḥ // VRrs_16.77 //</p>
                    <p>tattadauṣadhayogena sarvātīsāranāśanaḥ /</p>
                    <p>badhnannapi malaṃ śīghraṃ nādhmānaṃ kurute nṛṇām // VRrs_16.78 //</p>
                    <note>śīghraprabhāvarasaḥ</note>
                    <p>pāradaṃ gandhakaṃ vyoma tīkṣṇaṃ tālaṃ manaḥśilā /</p>
                    <p>sauvīramañjanaṃ śuddhaṃ vimalaṃ ca samāṃśakam // VRrs_16.79 //</p>
                    <p>ebhiḥ kajjalikāṃ kṛtvā svalpatailena bharjayet /</p>
                    <p>granthikaṃ jīrakaṃ citraṃ dīpyakaṃ mustakaṃ viṣam // VRrs_16.80 //</p>
                    <p>bālāmraṃ bālabilvaṃ ca mocasāraṃ samāṃśakam /</p>
                    <p>vicūrṇya pūrvavatkalkaṃ tadardhena vinikṣipet // VRrs_16.81 //</p>
                    <p>punarvimardayed yatnādekarūpaṃ bhavedyathā /</p>
                    <p>bhāvayetsaptavārāṇi pañcakolakaṣāyataḥ // VRrs_16.82 //</p>
                    <p>aralutvagrasenāpi daśavārāṇi bhāvayet /</p>
                    <p>proktena kramayogena raso niṣpadyate hyayam // VRrs_16.83 //</p>
                    <p>jagdho viśvaghanāmbunā sa hi rasaḥ śīghraprabhāvābhidho niṣkārdhapramito
                        mahāgrahaṇikāroge+atisārāmaye /</p>
                    <p>ādhmāne grahaṇībhave rucihate vāte ca mandānale mukte cāpi male
                        punaścalamalāśaṅkāsu hikkāsu ca // VRrs_16.84 //</p>
                    <note>poṭalīrasaḥ</note>
                    <p>kapardatulyaṃ rasagandhakalkaṃ lohaṃ mṛtaṃ ṭaṅkaṇakaṃ ca tulyam /</p>
                    <p>jayārasenaikadinaṃ vimardya cūrṇena sampiṣya puṭettu bhāṇḍe // VRrs_16.85
                        //</p>
                    <p>dadīta tāṃ poṭalikāṃ ca doṣatrayapradhānagrahaṇīnivṛttyai // VRrs_16.86
                        //</p>
                    <note>vahnijvālāvaṭīrasaḥ</note>
                    <p>naṣṭapiṣṭau caturmāṣamekaikaṃ rasagaṃdhakau /</p>
                    <p>abhrakaṃ māṣamānaṃ ca mātuluṃgāmlamarditam // VRrs_16.87 //</p>
                    <p>śodhitaṃ saptadhā caiva dvimāṣaṃ tryūṣaṇaṃ pṛthak /</p>
                    <p>triśūlī bhṛṃgacāṅgerī sātalā tīkṣṇaparṇikā // VRrs_16.88 //</p>
                    <p>śvetāparājitā kanyā matsyākṣī grīṣmasundarā /</p>
                    <p>kariṇī karṇamoṭī ca rudaṃtī citrakārdrakāt // VRrs_16.89 //</p>
                    <p>dhustūrakākamācībhyāṃ musalyāśca pṛthagrasaiḥ /</p>
                    <p>marditaṃ dvipalaiḥ kuryādvaṭikā māṣasaṃmitā // VRrs_16.90 //</p>
                    <p>grahaṇyāṃ parṇakhaṇḍena vyoṣayuktā niṣevitā /</p>
                    <p>aruciṃ rājayakṣmāṇaṃ mandāgniṃ sūtikāgadān /</p>
                    <p>śamayedvaṭikā nāmnā vahnijvāleti gīyate // VRrs_16.91 //</p>
                    <note>vajradhararasaḥ</note>
                    <p>rasagaṃdhakatāmrābhraṃ kṣārāṃstrīnvaruṇo vṛṣam /</p>
                    <p>apāmārgasya ca kṣāraṃ lavaṇaṃ dvidvimāṣakam // VRrs_16.92 //</p>
                    <p>cāṅgeryā hastiśuṃḍyāśca rasaiḥ piṣṭaṃ pacetpuṭe /</p>
                    <p>bhakṣayitvā tato guñjāṃ grahaṇyāṃ kāṃjikaṃ pibet // VRrs_16.93 //</p>
                    <p>paktiśūle ca kāse ca mandāgnāv ārdrakadravam /</p>
                    <p>amlapitte ca dhāroṣṇaṃ kṣīraṃ vajradharo hyayam // VRrs_16.94 //</p>
                    <note>grahaṇīkapāṭarasaḥ</note>
                    <p>raseṃdragandhātiviṣābhayābhraṃ kṣāradvayaṃ mocaraso vacā ca /</p>
                    <p>jayā ca jaṃbīrarasena piṣṭaṃ piṇḍīkṛtaṃ syādgrahaṇīkapāṭaḥ // VRrs_16.95
                        //</p>
                    <p>tasyārdhamāṣaṃ madhunā prabhāte śambukabhasmājyamadhūni lihyāt /</p>
                    <p>sakṣīriṇījīrakamāṇimanthatīkṣṇāni cādau dadhibhojanaṃ ca // VRrs_16.96 //</p>
                    <note>sauvarcalādicūrṇam</note>
                    <p>sauvarcalaṃ jīrakayugmadhānyajayāyavānī kaṇanāgaraṃ ca /</p>
                    <p>kapitthasāreṇa samaṃ pragṛhya dadīta cūrṇaṃ niśi tīvrapittaiḥ // VRrs_16.97
                        //</p>
                    <p>gadyāṇamātraṃ madhukhaṇḍayuktaṃ takreṇa yuktaṃ tvarucipraśāntyai /</p>
                    <p>vātapradhāne ca kaphapradhāne rātrau kaṣāyaṃ kuṭajasya dadyāt // VRrs_16.98
                        //</p>
                    <note>mustādicūrṇam</note>
                    <p>mustāvatsakapāṭhāgnivyoṣaprativiṣāviṣam /</p>
                    <p>dhātakīmocaniryāsaścūtāsthigrahaṇīharam // VRrs_16.99 //</p>
                    <p>vahniśuṃṭhībiḍaṃ bilvaṃ lavaṇaṃ peṣayetsamam /</p>
                    <p>pibeduṣṇāṃbhasā cānu vātotthāṃ grahaṇīṃ jayet // VRrs_16.100 //</p>
                    <p>dagdhaśaṃbūkasiṃdhūtthaṃ tulyaṃ kṣaudreṇa lehayet /</p>
                    <p>niṣkaikaikaṃ nihantyāśu grahaṇīrogam utkaṭam // VRrs_16.101 //</p>
                    <p>kṛśānvajājīdvayamākṣikeṇa kaṭutrayeṇāpi yutaṃ tvanuṣṇam /</p>
                    <p>cāṅgerikājīrakayugmadhānyaṃ dugdhenduśākāya dadīta dadhnā // VRrs_16.102
                        //</p>
                    <note>ajīrṇam</note>
                    <p>vireko jaṭhare śūlaṃ vamanaṃ ca muhurmuhuḥ /</p>
                    <p>hastapādādisaṃkocaḥ sarvājīrṇasya lakṣaṇam // VRrs_16.103 //</p>
                    <note>ajīrṇakaṇṭakarasaḥ</note>
                    <p>śuddhasūtaṃ viṣaṃ gandhaṃ samaṃ sarvavicūrṇitam /</p>
                    <p>maricaṃ sarvatulyāṃśaṃ kaṃṭakāryā phaladravaiḥ // VRrs_16.104 //</p>
                    <p>mardayed bhāvayet sarvam ekaviṃśativārakam /</p>
                    <p>vaṭīṃ guñjātrayīṃ khādetsarvājīrṇapraśāntaye // VRrs_16.105 //</p>
                    <p>ajīrṇakaṇṭakaḥ so+ayaṃ raso hanti viṣūcikām /</p>
                    <p>vāriṇā tilaparṇyutthamūlaṃ piṣṭvā pibedanu // VRrs_16.106 //</p>
                    <note>vidhvaṃsarasaḥ</note>
                    <p>vimardya gandhopalaṭaṃkaṇena saṃbhāvya vārānatha saptajātyāḥ /</p>
                    <p>toyaiḥ phalānāmatha siddhasūto vidhvaṃsanāmā śamano viṣūcyāḥ // VRrs_16.107
                        //</p>
                    <p>amuṣya guñjā nava dāpanīyā hantuṃ viṣūcīṃ sitayā sametāḥ /</p>
                    <p>takraudanaṃ syādiha bhojanāya pathyaṃ ca śākaṃ kila vāstukasya // VRrs_16.108
                        //</p>
                    <note>viṣūcīvijayarasaḥ</note>
                    <p>rasagaṃdhaṭaṃkabhasitaṃ samāṃśakaṃ parimardya jātiphalasaptabhāvitam /</p>
                    <p>sitayopayujya navaraktikonmitaṃ mathitānnabhugvijayate viṣūcikām //
                        VRrs_16.109 //</p>
                    <note>agnikumārarasaḥ</note>
                    <p>haṃsapādīrasaiḥ siddhaṃ rasagaṃdhakayoḥ palam /</p>
                    <p>kolaṃ ca viṣacūrṇasya vālukāyaṃtrapācitam // VRrs_16.110 //</p>
                    <p>śāṇaṃ viṣasyārdhapalaṃ maricasya vimiśrayet /</p>
                    <p>dīpano+agnikumāro+ayaṃ grahaṇyāṃ ca viśeṣataḥ // VRrs_16.111 //</p>
                    <p>savātaśleṣmajānrogānkṣaṇād evāpakarṣati /</p>
                    <p>sannipātajvaraśvāsakṣayakāsāṃśca nāśayet // VRrs_16.112 //</p>
                    <note>vaḍabāgnirasaḥ</note>
                    <p>ṭaṃkaṇaṃ maricaṃ tutthaṃ pṛthak karṣatrayaṃ bhavet /</p>
                    <p>sundaraṃ dvādaśaṃ niṣkaṃ triṃśanniṣkam ayomalam // VRrs_16.113 //</p>
                    <p>cūrṇānyetāni saṃyojya sthāpayecchuddhabhājane /</p>
                    <p>śuddhadeho narastasya pānaṃ yadbhojanottaram // VRrs_16.114 //</p>
                    <p>adyātpathyaṃ tataḥ svalpaṃ tatastāṃbūlabhāgbhavet /</p>
                    <p>udarāgnirnarasyāsya vaḍavāgnisamo bhavet /</p>
                    <p>bahunātra kimuktena rasāyanamayaṃ nṛṇām // VRrs_16.115 //</p>
                    <p>kāntaṃ padmarase ghṛṣṭaṃ puṭapakvaṃ varārase /</p>
                    <p>mārkavasvarase ghṛṣṭaṃ saptakṛtvas tvayomalam // VRrs_16.116 //</p>
                    <p>śuddhau sūtabalī carācararajaḥ karṣāṃśataḥ kajjalīm kṛtvā gopayasā vimardya
                        divasaṃ ruddhvā ca mūṣodare /</p>
                    <p>siddhaṃ kumbhapuṭe svataśca śiśirā piṣṭā karaṇḍe sthitā syād
                        vaiśvānarapoṭalīti kathitā tīvrāgnidīptipradā // VRrs_16.117 //</p>
                    <p>ekonaviṃśateścūrṇairmaricānāṃ ghṛtānvitaiḥ /</p>
                    <p>deyeyaṃ vallamānena vayobalam avekṣyatām // VRrs_16.118 //</p>
                    <p>giled galaviśuddhyarthaṃ dadhibhaktamanuttamam /</p>
                    <p>kavalatrayamānena durgandhodgāraśāntaye // VRrs_16.119 //</p>
                    <p>madhyaṃdine tato bhojyaṃ ghṛtatakropadaṃśayuk /</p>
                    <p>rātrau ca payasā sārdhaṃ yadvā rogānusārataḥ // VRrs_16.120 //</p>
                    <p>vidāhi dvidalaṃ bhūrilavaṇaṃ tailapācitam /</p>
                    <p>bilvaṃ ca kāravellaṃ ca vṛṃtākaṃ kāṃjikaṃ tyajet // VRrs_16.121 //</p>
                    <p>iyaṃ hi poṭalī proktā siṅghaṇena mahībhṛtā /</p>
                    <p>maṃdāgniprabhavāśeṣarogasaṃghātaghātinī // VRrs_16.122 //</p>
                    <p>siṃghaṇasya vinirdiṣṭā bhairavānaṃdayoginā /</p>
                    <p>lokanāthoktapoṭalyā upacārā iha smṛtāḥ /</p>
                    <p>poṭalyo dīpanāḥ snigdhā maṃdāgnau nitarāṃ hitāḥ // VRrs_16.123 //</p>
                    <p>pītavarṇā gurusnigdhā pṛṣṭhato granthilāmalā /</p>
                    <p>carācareti sā proktā varāṭī naṃdinā khalu // VRrs_16.124 //</p>
                    <p>sārdhaniṣkamitā śreṣṭhā madhyamā niṣkamānikā /</p>
                    <p>pādonaniṣkamānā ca kaniṣṭhātra varāṭikā // VRrs_16.125 //</p>
                    <p>niṣphalāśca tato nyūnāḥ puṃvarāṭāśca pittalāḥ /</p>
                    <p>dattvā dattvā guṇānbhūyo vikārānkurvate hi te // VRrs_16.126 //</p>
                    <note>vaḍavāmukhī guṭī</note>
                    <p>śulbāyoghanabhasmavellahalinīvyoṣāmbunimbacchadaiḥ saṃyuktaiśca haridrayā
                        samalavaiḥ sārdhaṃ saśubhrāmṛtaiḥ /</p>
                    <p>bhṛṅgāmbhoviṣatindukārdrakarasaiḥ sampiṣya guṃjāmitā saṃśuṣkā vaḍavāmukhīti
                        guṭikā nāmnoditā tārayā // VRrs_16.127 //</p>
                    <p>kṣipraṃ kṣutparibodhinī khalu matā sarvāmayadhvaṃsinī śleṣmavyādhividhūnanī
                        kasanahṛcchvāsāpahā śūlanut kṣudvaiṣamyaharā ca gulmaśamanī mūlārtimūlaṃkaṣā
                        śophavyādhiharātra kiṃ bahugirā sarvāmayotsādinī // VRrs_16.128 //</p>
                    <note>kravyādarasaḥ</note>
                    <p>dvipalaṃ gandhakaṃ śuddhaṃ drāvayitvā vinikṣipet /</p>
                    <p>pāradaṃ palamānena mṛtaśulvāyasaṃ punaḥ // VRrs_16.129 //</p>
                    <p>tolamānena saṃkṣipya pañcāṅguladale kṣipet /</p>
                    <p>tato vicūrṇya yatnena nikṣipyāyasabhājane // VRrs_16.130 //</p>
                    <p>cullyāṃ niveśya yatnena jvālayenmṛduvahninā /</p>
                    <p>pātramātraṃ hi jaṃbīrarasaṃ samyagvijārayet // VRrs_16.131 //</p>
                    <p>saṃcūrṇya pañcakolotthaiḥ kaṣāyaiḥ sāmlavetasaiḥ /</p>
                    <p>bhāvanāḥ khalu kartavyāḥ pañcāśatpramitāstataḥ // VRrs_16.132 //</p>
                    <p>bhṛṣṭaṭaṃkaṇacūrṇena tulyena saha melayet /</p>
                    <p>tadardhaṃ kṛṣṇalavaṇaṃ sarvatulyaṃ marīcakam // VRrs_16.133 //</p>
                    <p>saptadhā bhāvayetpaścāccaṇakakṣāravāriṇā /</p>
                    <p>tataḥ saṃśoṣya sampiṣya kūpikājaṭhare kṣipet // VRrs_16.134 //</p>
                    <p>atyarthaṃ gurumāṃsāni gurubhojyānyanekaśaḥ /</p>
                    <p>bhuktvā ca kaṃṭhaparyantaṃ caturvallamitaṃ rasam // VRrs_16.135 //</p>
                    <p>paṭvamlatakrasahitaṃ pibettadanupānataḥ /</p>
                    <p>kṣipraṃ tajjīryate bhuktaṃ jāyate dīpanaṃ punaḥ // VRrs_16.136 //</p>
                    <p>rasaḥ kravyādanāmāyaṃ prokto manthānabhairavaiḥ /</p>
                    <p>siṃghaṇakṣoṇipālasya bhūrimāṃsapriyasya ca /</p>
                    <p>diṣṭo grāmaṃ samāsādya bhairavānandayoginā // VRrs_16.137 //</p>
                    <p>kuryāddīpanamuddhataṃ ca pacanaṃ duṣṭāmasaṃśoṣaṇaṃ tundasthaulyanibarhaṇaṃ
                        garaharaṃ mūlārtiśūlāpaham /</p>
                    <p>gulmaplīhavināśanaṃ grahaṇikāvidhvaṃsanaṃ sraṃsanaṃ
                        vātagranthimahodarāpaharaṇaṃ kravyādanāmā rasaḥ // VRrs_16.138 //</p>
                    <note>rājaśekharavaṭī</note>
                    <p>bhāgo mṛtarasasyaiko vatsanābhāṃśakadvayam /</p>
                    <p>rasatulyaṃ śivācūrṇaṃ gandhakaṃ tryūṣaṇaṃ tathā // VRrs_16.139 //</p>
                    <p>vicūrṇyātiprayatnena bhāvayetsaptavāsaram /</p>
                    <p>tāmbūlapatratoyena svarṇadhustūrajadravaiḥ /</p>
                    <p>piṣṭvā caṇamitāḥ kuryācchāyāśuṣkāstu golikāḥ // VRrs_16.140 //</p>
                    <p>uṣṇāṃbhoyutarājaśekharavaṭī mandāgninirṇāśinī nānākāramahājvarārtiśamanī
                        niḥśeṣamūlāpahā /</p>
                    <p>pāṇḍuvyādhimahodarārtiśamanī śūlāntakṛt pācinī śophaghnī pavanārtināśanapaṭuḥ
                        śleṣmāmayadhvaṃsinī // VRrs_16.141 //</p>
                    <note>agnikumārarasaḥ</note>
                    <p>śuddhaṃ sūtaṃ viṣaṃ gaṃdhaṃ dvikṣāraṃ paṭupañcakam /</p>
                    <p>daśakaṃ tulyāṃśaṃ bharjitā vijayā navā // VRrs_16.142 //</p>
                    <p>daśānāṃ tulyabhāgā ca tasyārdhaṃ śigrumūlakam /</p>
                    <p>tatsarvaṃ vijayādrāvaiḥ śigrucitrakabhṛṃgajaiḥ // VRrs_16.143 //</p>
                    <p>drāvair dinatrayaṃ mardyaṃ ruddhvā bhāṇḍe pacellaghu /</p>
                    <p>dīpāgninā tu yāmaikaṃ śuṣkaṃ yāvatsamuddharet // VRrs_16.144 //</p>
                    <p>saptadhā cārdrakadrāvairbhāvayeccūrṇayedbhiṣak /</p>
                    <p>dīpako+agnikumāro+ayaṃ niṣkaikaṃ madhunā lihet /</p>
                    <p>pratikarṣaṃ guḍaṃ śuṃṭhī hyanupānaṃ ca dīpanam // VRrs_16.145 //</p>
                    <note>amṛtavaṭī</note>
                    <p>kuṣṭhagaṃdhaviṣavyomatriphalāpāradaiḥ samaiḥ /</p>
                    <p>mṛgāmbumarditair mudgamānāmṛtavaṭī śubhā /</p>
                    <p>ajīrṇaśleṣmavātaghnī dīpanī rucivardhinī // VRrs_16.146 //</p>
                    <note>rākṣasanāmā rasaḥ</note>
                    <p>tāmraṃ pāradagaṃdhakau trikaṭukaṃ tīkṣṇaṃ ca sauvarcalaṃ khalle mardya dṛḍhaṃ
                        vidhāya sikatākumbhe+aṣṭayāmaṃ tataḥ /</p>
                    <p>svinnaṃ tasya ca raktaśākinibhavaṃ kṣāraṃ samaṃ melayet sarvaṃ
                        bhāvitamātuluṃgajarasairnāmnā raso rākṣasaḥ // VRrs_16.147 //</p>
                    <p>mandāgnau satataṃ dadīta munaye prātaḥ purā śaṃkaraḥ sakhya asmai cyavanāya
                        maṃdahutabhugvaryāya naṣṭaujase /</p>
                    <p>tenādāya samastalokagurave sūryāya tasmai namo martyānāmapi cāsya dānasamaye
                        guṃjāṣṭakaṃ varjayet // VRrs_16.148 //</p>
                    <note>jīvanāmā rasaḥ</note>
                    <p>rasagaṃdhau sindhukaṇāṭaṅkaṇam abhayāgnihiyāvalīkatakaphalam /</p>
                    <p>kramaśa uttaraṃ ca vicūrṇitayā bṛhatīrasasaṃyutabhāvanayā // VRrs_16.149
                        //</p>
                    <p>ārdrakahiṃgupunarnavapūticchinnarasaiḥ kramaśastu bhāvanayā /</p>
                    <p>tatra kalāṃśaviśaṃ ca vimiśraṃ tadrasamānaṃ mānavidhayā // VRrs_16.150 //</p>
                    <p>sarvamajīrṇaṃ kaphamārutapāṇḍuśophahalīmakakāmalāśūlam /</p>
                    <p>nāśayate hyudarāgnikaro+ayaṃ dīpanajīvananāmarasendraḥ // VRrs_16.151 //</p>
                    <note>vaḍavānalarasaḥ</note>
                    <p>śulbaṃ tālakagandhakau jalanidheḥ pheno +agnigarbhāśayaḥ kāntāyo lavaṇāni
                        hemapavayo nīlāṃjanaṃ tutthakam /</p>
                    <p>bhāgo dvādaśako rasasya tu dinaṃ vallyaṃbughṛṣṭaṃ śanaiḥ siddho+ayaṃ
                        vaḍavānalo gajapuṭe rogānaśeṣāñjayet // VRrs_16.152 //</p>
                    <note>agnijananī vaṭī</note>
                    <p>kaṇanāgaragandhakapāradakaṃ garalaṃ maricaṃ samabhāgayutam /</p>
                    <p>lakucasya rasaiścaṇakapramitā guṭikā janayatyacirādanalam // VRrs_16.153
                        //</p>
                    <note>sarvarogāntakā vaṭī</note>
                    <p>śuddhasūtaṃ viṣaṃ gaṃdham ajamodaṃ phalatrayam /</p>
                    <p>sarjīkṣāraṃ yavakṣāraṃ vahnisaindhavajīrakam // VRrs_16.154 //</p>
                    <p>sauvarcalaṃ viḍaṅgāni sāmudraṃ tryūṣaṇaṃ samam /</p>
                    <p>viṣamuṣṭiḥ sarvatulyā jaṃbīrāmlena marditam // VRrs_16.155 //</p>
                    <p>maricābhāṃ vaṭīṃ khādedvahnimāṃdyapraśāṃtaye /</p>
                    <p>pathyā śuṇṭhī guḍaṃ cānu palārdhaṃ bhakṣayetsadā // VRrs_16.156 //</p>
                    <p>agnimāṃdye vaṭī khyātā sarvarogakulāntakā // VRrs_16.157 //</p>
                    <note>sāmānyopāyaḥ</note>
                    <p>mṛtaṃ tāmraṃ kaṇātulyaṃ cūrṇaṃ kṣaudravimiśritam /</p>
                    <p>niṣkārdhaṃ bhakṣayennityaṃ naṣṭavahnipradīptaye // VRrs_16.158 //</p>
                    <p>ārdrakasvarasaḥ kṣaudraṃ palamātraṃ pibedanu /</p>
                    <p>yatheṣṭaṃ ghṛtamāṃsāśī śakto bhavati pāvakaḥ // VRrs_16.159 //</p>
                </div>

            </div>
            <div type="adhyāya">
                <head>Adhyāya 17</head>
                <div type="text">
                    <note>atha mūtrakṛcchrāśmaryādicikitsanam</note>
                    <p>kaṭau kukṣipradeśe ca śūlaṃ prathamato bhavet /</p>
                    <p>paścādrodho jvalanmūtram aśmarīrogalakṣaṇam // VRrs_17.1 //</p>
                    <note>pāṣāṇabhedīrasaḥ</note>
                    <p>rasaṃ dviguṇagaṃdhena mardayitvā prayatnataḥ /</p>
                    <p>vasuḥ punarnavā vāsā śvetā grāhyā prayatnataḥ // VRrs_17.2 //</p>
                    <p>taddravairbhāvayedenaṃ pratyekaṃ tu dinatrayam /</p>
                    <p>pakvaṃ mūṣāgataṃ śuṣkaṃ svedayejjalayantrataḥ // VRrs_17.3 //</p>
                    <p>pāṣāṇabhedī nāmāyaṃ niyuñjītāsya vallayuk /</p>
                    <p>gopālakarkaṭīdugdhaṃ bhūmyāmalakamūlikā /</p>
                    <p>kulatthakvāthatoyena piṣṭvā tadanupāyayet // VRrs_17.4 //</p>
                    <note>dvitīyaḥ pāṣāṇabhedīrasaḥ</note>
                    <p>rasena sitavarṣābhvā rasaṃ dviguṇagaṃdhakam /</p>
                    <p>ghṛṣṭaṃ pacecca mūṣāyāṃ dvau māṣau tasya bhakṣayet // VRrs_17.5 //</p>
                    <p>pātālakarkaṭīmūlaṃ kulatthodaiḥ pibedanu /</p>
                    <p>gokaṇṭakasadābhadrāmūlakvāthaṃ pibenniśi /</p>
                    <p>ayaṃ pāṣāṇabhinnāmnā rasaḥ pāṣāṇabhedakaḥ // VRrs_17.6 //</p>
                    <p>gokṣurabījasamutthaṃ cūrṇamavikṣīrasaṃyuktam /</p>
                    <p>rasavaramiśraṃ pibataścūrṇībhūtvāśmarī patati // VRrs_17.7 //</p>
                    <note>trivikramarasaḥ</note>
                    <p>mṛtatāmramajākṣīraiḥ pācyaṃ tulyaṃ gate drave /</p>
                    <p>tattāmraṃ śuddhasūtaṃ ca gaṃdhakaṃ ca samaṃ samam // VRrs_17.8 //</p>
                    <p>nirguṇḍyutthadravairmardyaṃ dinaṃ tadgolam andhrayet /</p>
                    <p>yāmaikaṃ vālukāyaṃtre pācyaṃ yojyaṃ dviguñjakam // VRrs_17.9 //</p>
                    <p>bījapūrasya mūlaṃ tu sajalaṃ cānupāyayet /</p>
                    <p>rasastrivikramo nāmnā māsaikenāśmarīpraṇut // VRrs_17.10 //</p>
                    <note>ānandabhairavīvaṭī</note>
                    <p>tilāpāmārgakāṇḍaṃ ca kāravellyā yavasya ca /</p>
                    <p>palāśakāṣṭhasaṃyuktaṃ sarvaṃ tulyaṃ dahetpuṭe // VRrs_17.11 //</p>
                    <p>tanniṣkaikamajāmūtrairvaṭīṃ cānandabhairavīm /</p>
                    <p>pāyayedaśmarīṃ hanti saptāhānnātra saṃśayaḥ // VRrs_17.12 //</p>
                    <note>sāmānyopāyaḥ</note>
                    <p>pāṇḍuraṃ phalikāmūlaṃ jalenaivāśmarīharam // VRrs_17.13 //</p>
                    <p>madhunā ca yavakṣāraṃ līḍhaṃ syād aśmarīharam // VRrs_17.14 //</p>
                    <p>haridrāguḍakarṣaikaṃ cāranālena vā pibet // VRrs_17.15 //</p>
                    <p>vandhyākarkoṭakīkandaṃ bhakṣya kṣaudraṃ sitāyutam /</p>
                    <p>aśmarīṃ hanti no citraṃ karṣamātraṃ śivoditam // VRrs_17.16 //</p>
                    <note>prameha</note>
                    <p>śoṣastāpo+aṅgakārśyaṃ ca bahumūtratvam eva ca /</p>
                    <p>asvāsthyaṃ sarvagātreṣu mūtramehasya lakṣaṇam // VRrs_17.17 //</p>
                    <note>guḍamārkaṇḍī</note>
                    <p>mārkaṇḍīcūrṇamādāya saguḍaṃ khādayenniśi // VRrs_17.18 //</p>
                    <note>laghulokeśvararasaḥ</note>
                    <p>mṛtasūtasya bhāgaikaṃ catvāraḥ śuddhagandhakāt /</p>
                    <p>piṣṭvā varāṭakaṃ tena rasapādaṃ ca ṭaṃkaṇam // VRrs_17.19 //</p>
                    <p>kṣīraiḥ piṣṭvā mukhaṃ ruddhvā varāṭāṃścāndhrayetpuṭet /</p>
                    <p>svāṃgaśītaṃ vicūrṇyātha laghulokeśvaro rasaḥ // VRrs_17.20 //</p>
                    <p>caturguṃjārasaścāyaṃ maricaikonaviṃśatiḥ /</p>
                    <p>jātimūlapalaikaṃ tu ajākṣīreṇa peṣayet /</p>
                    <p>śarkarābhāvitaṃ cānu pītvā kṛcchraharaṃ param // VRrs_17.21 //</p>
                </div>

            </div>
            <div type="adhyāya">
                <head>Adhyāya 18</head>
                <div type="text">
                    <p>bhedā vandhyābalānāṃ hi navadhā parikīrtitāḥ /</p>
                    <p>tatrādivandhyā prathamā pāpakarmavinirmitā // VRrs_18.1 //</p>
                    <p>raktena ca pṛthagdoṣaiḥ samastaiḥ pañcadhā bhavet /</p>
                    <p>bhūtadevābhicāraiśca tisro vandhyāḥ prakīrtitāḥ // VRrs_18.2 //</p>
                    <p>pumānapi bhavedvandhyo doṣairetaiśca śukrataḥ // VRrs_18.3 //</p>
                    <p>garbhasrāvī smṛtā pūrvaṃ mṛtavatsā dvitīyakā /</p>
                    <p>tṛtīyā strīprasūtiḥ syātkākavandhyā sakṛtprasūḥ // VRrs_18.4 //</p>
                    <note>jayasundararasa</note>
                    <p>suvarṇaṃ rajataṃ tāmraṃ tāpyasattvaṃ ca vaikṛtam /</p>
                    <p>ekaikaṃ niṣkamānena saṃśuddhaṃ parimāritam // VRrs_18.5 //</p>
                    <p>etaccaturguṇaṃ sūtaṃ sūtāddviguṇagandhakam /</p>
                    <p>mardayellakṣmaṇātoyairbandhujīvarasairapi // VRrs_18.6 //</p>
                    <p>kācakūpyāṃ tataḥ kṣiptvā tāmrapātraṃ mukhe nyaset /</p>
                    <p>vilimpedabhitaḥ kūpīmaṅgulotsedhayā mṛdā // VRrs_18.7 //</p>
                    <p>viśoṣya ca puṭaṃ dadyādbhūmau nikṣipya kūpikām /</p>
                    <p>gajākhyapuṭaparyāptiḥ śāṇakarṣamitotpalaiḥ // VRrs_18.8 //</p>
                    <p>svāṃgaśītaṃ vicūrṇyātha bhāvayellakṣmaṇādravaiḥ /</p>
                    <p>saptavāraṃ viśoṣyātha karaṇḍāntarvinikṣipet // VRrs_18.9 //</p>
                    <p>aśvagandhārajoyuktaratāmragokṣīrasaṃyutaḥ /</p>
                    <p>sevito guñjayā tulyaḥ sitayā ca rasottamaḥ // VRrs_18.10 //</p>
                    <p>māsatrayaprayogeṇa vandhyā bhavati putriṇī /</p>
                    <p>putriṇyai snānaśuddhāyai jaratkauśikacakṣuṣī // VRrs_18.11 //</p>
                    <p>gavyājyena ca saṃsādhya tattadānīṃ hi bhojayet /</p>
                    <p>ṛtāvṛtāvidaṃ deyaṃ yāvanmāsatrayaṃ bhavet // VRrs_18.12 //</p>
                    <p>rasendraḥ kathitaḥ so+ayaṃ campakāraṇyavāsibhiḥ /</p>
                    <p>pūrṇāmṛtākhyayogīndrair nāmato jayasundaraḥ // VRrs_18.13 //</p>
                    <p>sevite+asminrase strīṇāṃ na bhavet sūtikāgadaḥ /</p>
                    <p>bhavetputraśca dīrghāyuḥ paṇḍito bhāgyamaṇḍitaḥ // VRrs_18.14 //</p>
                    <note>ratnabhāgottararasa</note>
                    <p>vajraṃ marakataṃ padmarāgaṃ puṣpaṃ ca nīlakam /</p>
                    <p>vaidūryaṃ cātha gomedaṃ mauktikaṃ vidrumaṃ tathā // VRrs_18.15 //</p>
                    <p>pañcaguñjāmitaṃ sarvaṃ ratnaṃ bhāgottaraṃ param /</p>
                    <p>tattantroktavidhānena bhasmīkuryātprayatnataḥ // VRrs_18.16 //</p>
                    <p>sarvasmād aṣṭaguṇitaṃ bhasma vaikrāntasambhavam /</p>
                    <p>tattulyaṃ tāpyajaṃ bhasma tadvadvimalabhasma ca // VRrs_18.17 //</p>
                    <p>sarvatastriguṇāṃ tulyāṃ rasagandhakakajjalīm /</p>
                    <p>sarvamekatra saṃmardya chāgīdugdhena taddvyaham // VRrs_18.18 //</p>
                    <p>vidhāya parpaṭīṃ yatnātparicūrṇya prayatnataḥ /</p>
                    <p>vandhyākarkoṭakīparṇakvāthena parimardayet // VRrs_18.19 //</p>
                    <p>kānanotpalaviṃśatyā puṭetṣoḍaśavārakam /</p>
                    <p>evaṃ raso viniṣpanno ratnabhāgottarābhidhaḥ // VRrs_18.20 //</p>
                    <p>mahāvandhyādivandhyānāṃ sarvāsāṃ saṃtatipradaḥ /</p>
                    <p>devīśāstre vinirdiṣṭaḥ puṃsāṃ vandhyatvaroganut // VRrs_18.21 //</p>
                    <p>so+ayaṃ pācanadīpano rucikaro vṛṣyastathā garbhiṇīsarvavyādhivināśano
                        ratikaraḥ pāṇḍupracaṇḍārtinut /</p>
                    <p>dhanyo buddhikaraśca putrajananaḥ saubhāgyakṛdyoṣitāṃ nirdoṣaḥ
                        smaramandirāmayaharo yogādaśeṣārtinut // VRrs_18.22 //</p>
                    <note>cakribandharasa</note>
                    <p>gandhakaḥ palamātraśca pṛthagakṣau śilālakau /</p>
                    <p>tridinaṃ mardayitvātha vidadhyātkajjalīṃ śubhām // VRrs_18.23 //</p>
                    <p>viṣāṇākāramūṣāyāṃ kajjalīṃ nikṣipettataḥ /</p>
                    <p>dvipalasya ca tāmrasya tanmukhe cakrikāṃ nyaset // VRrs_18.24 //</p>
                    <p>saṃnirudhyātiyatnena saṃdhibandhe viśoṣite /</p>
                    <p>tataḥ karipuṭārdhena pākaṃ samyak prakalpayet // VRrs_18.25 //</p>
                    <p>svataḥśītaṃ samuddhṛtya cakrikāṃ paricūrṇayet /</p>
                    <p>sthagayetkūpikāmadhye vastreṇa parigālitam // VRrs_18.26 //</p>
                    <p>raso+ayaṃ cakrikābandhas tattadrogaharauṣadhaiḥ /</p>
                    <p>dātavyaḥ śūlarogeṣu mūle gulme bhagandare // VRrs_18.27 //</p>
                    <p>grahaṇyāmagnimāṃdye ca vidradhau jaṭharāmaye /</p>
                    <p>nāgodare tathaivopaviṣṭake jalakūrmake // VRrs_18.28 //</p>
                    <p>skandenāmandakṛpayā trilokatrāṇahetave /</p>
                </div>
            </div>
            <!-- ********(Other parts not available at present.)*******-->
        </body>
    </text>
</TEI>
